<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta http-equiv="Content-Type" content="text/html; charset=UTF-8" />
<title>The Project Gutenberg eBook of Életemből (II. rész), by Mór Jókai</title>
<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
}

h2,h3 {
 margin-top: 2em;
}

h1 {
 line-height: 100%;
}

h2 span.smaller {
 font-size: 75%;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

p.i0 {
 text-indent: 0; 
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
/*  visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.center {
 text-align: center;
 text-indent: 0;
}

.right {
 text-align: right;
 margin-right: 1.5em;
}

em.gesperrt {
 font-style: normal;
 letter-spacing: 0.2em;
 padding-left: 0.2em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.footnotes {
 border: dashed 1px;
}

.footnote {
 margin-left: 10%;
 margin-right: 10%;
 font-size: 0.9em;
 text-align: justify;
}

.footnote .label {
 position: absolute;
 right: 84%;
 text-align: right;
}

.fnanchor {
 vertical-align: super;
 font-size: .8em;
 text-decoration: none;
}

.poem {
 font-size: 0.9em;
 display: table;
 margin: auto;
 text-align: left;
}

.poem p {
 margin: 1em auto 1em auto;
}

.poem p.i7 {
 font-size: 0.9em;
 text-indent: 0em;
 text-align: right;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.poem span.i4 {
 display: block;
 margin-left: 2em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

ul.TOC li {
 margin-top: 0.25em;
}

.TOC .roman {
 margin-right: 1em;
 float: left;
 text-align: right;
 margin-left: -4em;
 min-width: 3em; 
}

li.li2 {
 padding-left: 1em;
 text-indent: 0;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/


    h1.pgx  { text-align: center;
              clear: both;
              font-weight: bold;
              font-size: 190%;
              margin-top: 0em;
              margin-bottom: 1em;
              word-spacing: 0em;
              letter-spacing: 0em;
              line-height: 1; }
    h2.pgx  { text-align: center;
              clear: both;
              font-weight: bold;
              font-size: 135%;
              margin-top: 2em;
              margin-bottom: 1em;
              word-spacing: 0em;
              letter-spacing: 0em;
              page-break-before: avoid;
              line-height: 1; }
    h3.pgx  { text-align: center;
              clear: both;
              font-weight: bold;
              font-size: 110%;
              margin-top: 2em;
              margin-bottom: 1em;
              word-spacing: 0em;
              letter-spacing: 0em;
              line-height: 1; }
    h4.pgx { text-align: center;
              clear: both;
              font-weight: bold;
              font-size: 100%;
              margin-top: 2em;
              margin-bottom: 1em;
              word-spacing: 0em;
              letter-spacing: 0em;
              line-height: 1; }
    hr.pgx  { width: 100%;
              margin-top: 3em;
              margin-bottom: 0em;
              margin-left: auto;
              margin-right: auto;
              height: 4px;
              border-width: 4px 0 0 0; /* remove all borders except the top one */
              border-style: solid;
              border-color: #000000;
              clear: both; }
</style>
</head>
<body>
<h1 class="pgx" title="">The Project Gutenberg eBook, Életemből (II. rész), by Mór Jókai</h1>
<p>&nbsp;</p>
<p>&nbsp;</p>
<table border="0" style="background-color: #ccccff;margin: 0 auto;" cellpadding="10">
  <tr>
    <td valign="top">
      Note:
    </td>
    <td>
      Images of the original pages are available through
      the Google Books Library Project. See
      https://books.google.com/books?id=ouxkAAAAMAAJ<br />
      <br />
      Project Gutenberg also has I. rész.
      See <a href="http://www.gutenberg.org/files/64501/64501-h/64501-h.htm">I. rész</a> at http://www.gutenberg.org/files/64501/64501-h/64501-h.htm<br />
  </td>
  </tr>
</table>
<p>&nbsp;</p>
<p>&nbsp;</p>
<div class="transnote">
<p class="center"><span class="caption">Megjegyzés:</span></p>
<p>A tartalomjegyzék a <a href="#Page_456">456</a>. oldalon
található.</p>
</div>
<p>&nbsp;</p>
<hr class="pgx" />
<p>&nbsp;</p>
<p>&nbsp;</p>
<p>&nbsp;</p>

<div class="chapter"></div>
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="caption-150">JÓKAI MÓR<br />
ÖSSZES MŰVEI</span></p>
<p>&nbsp;</p>
<p>&nbsp;</p>
<p class="center"><span class="caption">NEMZETI KIADÁS</span></p>
<p>&nbsp;</p>
<p>&nbsp;</p>
<p class="center"><span class="caption">XCVII. KÖTET</span></p>
<p class="center"><span class="caption">ÉLETEMBŐL. II.</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1898</span></p>
<hr class="chap" />
<h1>ÉLETEMBŐL</h1>
<p>&nbsp;</p>
<p class="center"><span class="caption">IGAZ TÖRTÉNETEK. ÖRÖK
EMLÉKEK. HUMOR. UTLEIRÁS.</span></p>
<p>&nbsp;</p>
<p class="center"><span class="caption-small">IRTA</span></p>
<p class="center"><span class="caption-large">JÓKAI MÓR</span></p>
<p>&nbsp;</p>
<p class="center"><span class="caption">II. RÉSZ</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
TULAJDONA</span></p>
<p class="center"><span class="caption-small">1898</span></p>
<hr class="chap" />
<div class="chapter"></div>
<p><span class="pagenum"><a name="Page_1" id=
"Page_1">-1-</a></span></p>
<h2>PÁRBAJ A CSATATÉREN.</h2>
<p>Babért a múltnak!</p>
<p>Ha minden levelére egy hős nevét írjuk, nem koszorú: erdő lesz a
neve!</p>
<p>A tápió-bicskei csata el volt már vesztve; az osztrák hadsereg
vitézül küzdött ezen a napon. Bastich veteránjai véres tusa után
vetették vissza rohamra vitt fiatal honvédeinket, a visszavonulás
feltarthatatlan volt.</p>
<p>Hátunk megett pedig a megáradt Tápió volt s annak egyetlen egy
hídja, melyhez összetolongva sietett a megzavart sereg.</p>
<p>Az osztrák lovasság üldözésre rohant.</p>
<p>Dipold ágyúi meg-megállíták őket, kartácscsal üdvözölve a
közeledő báni huszárokat. Végre az ágyúk is ott vesztek.</p>
<p>A hadtest vezérei feladták a csatát, s gázlókon menekültek
keresztül, a hídról leszorítva.</p>
<p>Elveszett az ütközet, elvesztek az ágyúk, elveszett a nap
dicsősége, s még jött egy új csapás, hogy az egész hadtest oda
veszszen; az ágyúszóra Nagy-Káta felől elősietett Sternberg
dandára, s oldalt fogta a menekülő magyar hadtestet.</p>
<p>Nyolcz század osztrák lovasság jött egy tömegben a
homokhalmokról alá; ha ez a felzavart had derekába csap, az egész
hadtest veszve van.</p>
<p>Csak hat század tartalékhuszár volt, a mit ellenük lehetett
küldeni: azok is lehangolva, elkedvetlenítve a vesztett csata
miatt. De vezérük volt Sebő őrnagy. <span class="pagenum"><a name=
"Page_2" id="Page_2">-2-</a></span></p>
<p>Csak egy ember, csak egy kard.</p>
<p>De egy ember, egy kard is elég, hogy olyan gondolatjegyet húzzon
a történelem folyamába, mely azt mondja: «itt most megállj, más
fejezet kezdődik».</p>
<p>Sebes ügetéssel közeledett az osztrák lovasság, s messze előtte
lovagolt vezére, Riedesel ezredes.</p>
<p>Egy athleta, egy óriás; teljes hat láb magasságú férfi,
herkulesi vállakkal, száz lépésnyire előtte járt ezredének, s
kardját villogtatva, messziről hívta ki a magyar huszárokat: van-e
közöttük is olyan vitéz, ki a hadsort el meri hagyni, s egyedül
előre vágtatva a sík középre, szemébe mer nézni az osztrák hadsereg
legdélczegebb lovagjának?</p>
<p>Akadt olyan vitéz.</p>
<p>A büszke kihívásra a magyar huszárok őrnagya, Sebő előrenyargalt
a bajnoki találkozásra.</p>
<p>Kemény vitéz volt ő is, kinek mindig volt bátorsága a halál
kaszáját csorbára verni kardjával.</p>
<p>Miként a hajdani hős lovagkorban, a hol a csata előtt a vezérek
keltek vitézi párharczra: a Zalán futásának jelenetei látszottak
megelevenülni a lovagtornában, melyre a magyar és osztrák lovasság
két legjobb bajnoka egymás ellen rontott.</p>
<p>A két ellenséges hadcsapat között is szabad téren találkoztak
össze, egyedül, ezredeiket elhagyva, s ott szóváltás nélkül
összecsaptak.</p>
<p>Csak egyszer villant mind a két kard, s azzal mind a kettő
kihullott vitéze kezéből.</p>
<p>Mindketten ugyanazon összecsapással lefegyverző sebet ejtettek
egymáson; a magyar vitéz kardja az osztrák óriás kezét csuklóban
vágta tönkre, míg ő maga az ellenfél ádáz csapásától hüvelykujját
veszté.</p>
<p>De ez nem volt a párharcz vége.</p>
<p>A mint a két dalia egyszerre egy pillanatban kiejté jobbjából a
kardot, hirtelen megragadta egymást mind a kettő, s elkezdődött a
tusa puszta kézzel, balog kézzel.</p>
<p>Riedesel magasabb volt, de Sebő ügyesebb; gyorsan torkon
<span class="pagenum"><a name="Page_3" id="Page_3">-3-</a></span>
ragadta ellenfelét, azzal sarkantyúját paripája oldalába vágta, a
két mén megfordult egymásnak feszített oldallal, s azzal mind a két
lovag lezuhant a földre.</p>
<p>Erre vágtatva rohant a két ellenséges lovasság vezérei
segélyére.</p>
<p>Mire oda értek, a földön dulakodó két vitéz közül csak az egyik
kelt föl: az Sebő volt; Riedesel halva maradt.</p>
<p>Mint hajdan Goliáth esése Izrael táborát, úgy lelkesíté új hősi
elszántságra e hősi jelenet a magyar huszárságot: visszaverték a
Sternberg-féle lovas-ezredet, s míg ők az első rohamot felfogták
kardjaikkal, azalatt megérkeztek a vörös sipkások, a 3-ik és 9-ik
zászlóalj törhetlen vitézei; azok aztán megmutatták, hogyan kell
szuronyszegezve ellenséget látogatni; délután öt órára vissza lett
nyerve az ütközet, az elveszett ágyúk, az elhagyott csatatér s a
nap dicsősége.</p>
<p class="center">*</p>
<p>Ugyanazon huszárezred augusztus első napjaiban a Berettyó
partjain táborozott. Hanyatlóban, lemenőben volt már dicsőségünk
napja. Csak az okos paripák érzik talán, mit beszélnek az emberek:
kihallgatják az őrtüzek mellett gazdáik tépelödéseit s tovább
adják, a mit hallottak, egymás között. Egy éjszaka, mikor
czövekeikhez voltak kötözve, mintegy összebeszélésre, a
legcsendesebb időben, elkezdettek nyeríteni, tombolni; összetépték
pányváikat, s nekiszilajultan törtek keresztül a táborvonalon, s
lovagjaikat elhagyva rohantak el a pusztába. Felét sem sikerült
összefogni: nagy része világgá futott.</p>
<p>Talán előre érezték, a mi következik?</p>
<hr class="chap" />
<div class="chapter"></div>
<p><span class="pagenum"><a name="Page_4" id=
"Page_4">-4-</a></span></p>
<h2>A ZSOLCZAI HŐS.</h2>
<p>Kikből támadt az a vitéz honvédsereg?</p>
<p>Értelmes hazafiak, ügyvédek, iskolaviselt tanuló ifjak, orvosok,
kereskedők, mérnökök, iparosok sorakoztak a háromszínű zászló alá a
földmívesek fiai közé, s azt mondták: csak puskát adjatok nekünk,
azonnal katonák vagyunk.</p>
<p>Hogy nevettek ezen a régi rendszer okos emberei, a kik úgy
tudták a dolgot, hogy egy ember, meg egy puska még nem egy katona;
annak előbb még egy esztendeig kell riktájt állni, négy esztendeig
idegen országban lakni, hat esztendeig rapportra járni, nyolcz
esztendeig masirozni tanulni, tíz esztendeig német szóhoz szokni,
csak azután mondhatni el róla, hogy ez már katona.</p>
<p>Hát még ahhoz, hogy valaki katonatiszt legyen: hadnagy,
százados, őrnagy, ezredes. Az kerül még csak nagy időbe, tenger
tudományba. Hogy tanulhatná azt meg a jámbor magyar ember, a kit
sohasem tanítanak erre?</p>
<p>És azután mégis úgy lett: a mint annak a magyar fiúnak puskát
adtak a kezébe, mindjárt katona lett abból; némelyiknek puskát sem
adtak, csak kaszát és azzal is jó katona lett.</p>
<p>Csoda biz ez. De a hazaszeretet tud még a csodatételekhez.</p>
<p>Azok között, kik a nyugalmas polgári életpályát a kard tetteiért
elhagyták, egyik legkitünőbb bajnokunk volt Gózon Lajos.</p>
<p>Ügyvéd volt Pesten. Együtt jártunk iskolába. Ott is, mindenki
úgy ismerte, mint nemes kedélyű szelid ifjút. <span class=
"pagenum"><a name="Page_5" id="Page_5">-5-</a></span></p>
<p>Midőn a nemzet önvédelmi harczra kényszerült, egy önkéntes
csapat vállalkozott pesti értelmes fiatalokból a megtámadott haza
védelmére: Gózon is e csapattal ment el. Nem kalandot, nem új
pályát kerestek ők, csak a haza segélykiáltására ragadtak fegyvert,
mint a hogy fegyverhez kap minden jó gyermek, a ki apját, anyját
hallja segélyért sikoltani.</p>
<p>Azonban a sors rendelkezett az eltávozottal.</p>
<p>Manswörth alatt rohamra kellett volna menni az ellenféltől
megszállt helység ellen, melyet erős ütegek védtek s a halálos
vállalat megreszketteté a legelszántabb katonák szivét is.</p>
<p>Ekkor a fiatal ügyvéd, a katonai hírrel nem biró Gózon Lajos
kiragadta a zászlótartó kezéből a nemzeti lobogót, «utánam barátim,
éljen a haza!» kiáltá és neki rohant a zászlóval az ellenség
ütegének; s a példáján fellelkesült csapatok elszántan vetették
magukat bele az ellenfél kartácstüzébe.</p>
<p>Őt minden golyó kikerülte, pedig tudjuk, hogy azok nagyon fel
szokták keresni azt, a ki zászlóval jár a kezében.</p>
<p>Ilyen férfit nem volt szabad visszabocsátani az íróasztalhoz. A
vezérek ott maraszták, tiszti rangra emelték; s ott azután a hány
csatában megjelent, annyi érdemet keresett magának: csupa
érdemekért, nem pártfogoltatásból, őrnagya lett egy vitéz
zászlóaljnak.</p>
<p>Július 2-ikán és 11-ikén a háromszor visszafoglalt ácsi erdő
tanúskodik Gózon hősi elszántságáról. A hány szál fája van annak az
erdőnek, mindenik lehetne egy sírfejfája ott elhullott magyar és
osztrák vitézeknek.</p>
<p>Következett ama hírhedett körvonulása a felső magyar hadseregnek
Komáromtól a Tiszáig, mely két világhatalom hadseregei között annyi
hősiességgel hajtatott végre.</p>
<p>Alig múlt el nap csatározás, elő- és utóhadak összeütközése
nélkül; ezek voltak a hétköznapok: néha aztán egy-egy ünnep is jött
közbe, teljes ütközet napja. <span class="pagenum"><a name="Page_6"
id="Page_6">-6-</a></span></p>
<p>Ilyen harczi ünnep volt július 26-ika a Sajó vizénél.</p>
<p>Tseodajeff orosz tábornok húsz ezer emberrel, azok között
huszonöt század lovas, sietett a magyar hadsereg balszárnyát
megtámadni. E bal szárnyat a 7-ik hadtest képezte Pöltenberg
vezénylete alatt; alig több ötezer embernél. Tehát egy: négy
ellen.</p>
<p>A Sajó vize feküdt közöttük.</p>
<p>Az ütközetet jobbára a tüzérség vívta. Tseodajeff negyvennyolcz
ágyút vonatott elő a Sajó jobb partján, hol a folyam kígyózó
területei, sűrű csalittal borítva, kedvező előnyt nyujtottak neki
ütegeit észrevétlenűl közelebb tolni a magyar hadálláshoz.</p>
<p>Egy ilyen orosz üteg, két zászlóaljtól és egy szotnya kozáktól
fedezve, egész Alsó-Zsolczáig felnyomult a parti berkek oltalma
alatt, s onnan egyszerre váratlanul megnyitotta a gyilkos tüzelést
a hadseregnek egyik szemközti ütege ellen.</p>
<p>Azon üteg tüzérei csaknem gyermekek voltak még. Csak most váltak
meg az iskolától, hol épen annyit tanultak a mathematikából, a
mennyi elég arra, hogy valaki tüzér legyen vele.</p>
<p>Gózon Lajos, a 66-ik zászlóalj őrnagya, az orosz üteg
veszedelmes működését látva, mely a bal szárny állását ingatottá
tevé, sietett tábornokát figyelmeztetni, s egyúttal fölkérni, hogy
engedje neki az orosz üteget szuronynyal kivetni helyéből.</p>
<p>A tábornok válasza az volt, hogy neki a fővezér parancsa
ellenére nem szabad a Sajó jobb partjára hadoszlopokat vezényelni;
nem is vállalhatja a felelősséget ily vérontó vállalat áldozataiért
magára.</p>
<p>A kis fiúk ütegéből pedig már két ágyú a földön feküdt, a
harmadiknak a kerekei sérülve voltak már, a szegény kis fiúkat
egyiket a másik után hurczolták el holtan, összezúzottan az ágyuk
mellől. – Gózon Lajos nem nézhette ezt; átadta a zászlóalj
vezényletét a legidősebb századosnak, kijelentve, hogy ő maga saját
felelősségére önként <span class="pagenum"><a name="Page_7" id=
"Page_7">-7-</a></span> vállalkozókkal fog támadást intézni az
orosz üteg ellen.</p>
<p>Azzal elindult lóháton gázlót keresni a Sajóban. Mikor azon
szerencsésen áthatolt, keresztül lovagolta a Sajó partján elterülő
erdőt, egész odáig, a honnan az orosz üteg állását
kikémlelheté.</p>
<p>Ezzel visszalovagolt zászlóaljához.</p>
<p>– No most fiuk! szólt hozzájuk, a kinek a hazája élete
kedvesebb, mint a magáé, az jöjjön velem.</p>
<p>De az ily szóra aztán az egész zászlóalj vele akart menni.</p>
<p>– Elég lesz egy század! mondá Gózon: s kiválaszta egy századot,
míg a másikat csatárlánczra osztva, a Sajó balpartján
elhelyezé.</p>
<p>Egy század két zászlóalj ellen, meg egy lovas kozák szotnya
ellen, egy ágyúüteg megtámadására! Nevetnének a hadtudomány vénei,
ha valaki ezt tanácsolná nekik.</p>
<p>Nálunk volt, a ki megtette.</p>
<p>A Sajóhoz érve a kis csapat, azt kérdezé: hogy megyünk itt
át?</p>
<p>– Hát csak így ni! mondá Gózon, s leugorván a lováról, egy
beteges fiú kezéből kivette a puskát s beleugrott a vízbe, s a
kikeresett gázlónak indult: «itt a híd, fiúk; utánam, a ki magyar
és szereti hazáját!»</p>
<p>Percz mulva a kis csapat hónaljig érő vizen át gázolva, eltünt a
jobbparti erdő árnyékában.</p>
<p>És most azután csendesen, óvatosan előre a bokrok között; nem
szól más, csak a nyugtalan szívdobogás, nincs más parancsszó, csak
a szemek intése. A kis csapat egyedül áll az ellenség táborának
szivében, minden segélytől távol, egyedül saját szuronyára
bízva.</p>
<p>Már előtte az ellenség, mely jelenlétét nem is sejti. Gondolni
és végrehajtani csak egy percznyi idejök van.</p>
<p>Hanem az dicsőséges percz volt.</p>
<p>«Szuronyt szegezz, és előre!» hangzott Gózon Lajos szava, s
abban a pillanatban, mint martalékára a sas, csapott <span class=
"pagenum"><a name="Page_8" id="Page_8">-8-</a></span> le az orosz
ütegre a maroknyi önkéntes csapat, s abban a perczben le volt ölve
minden tüzér, beszegezve minden ágyú, egy sortüzeléssel
szétriasztva a fedezet. E percz alatt el volt döntve a nap
sorsa.</p>
<p>A mily bátran volt keresztül vive a hősi merénylet, oly
nagyszerű lett annak eredménye: az orosz csatarendben nagy zavar
támadt; azt hitték, a magyar hadsereg gázlóra találván, őket
oldalba fogta; hirtelen megszüntették a tüzelést az egész vonalon s
azzal Tseodajeff felhagyott a csatával s távol a Sajótól táborba
vonta seregét.</p>
<p>És mind ebben egy maroknyi kis csapaté volt az oroszlánrész, s
annak vezetőjéé, ki egy év előtt még ügyvéd volt.</p>
<p>Maguk a vezérek is elismerőleg híresztelék Gózon Lajosnak e
bátor tettét; a sikerdús kivitelért a fővezér ott a helyszinén
alezredessé emelte őt, s az összes táborkar előtt megölelé, így
szólva hozzá: «önben ismét a manswörthi és ácsi hősre ismerek».</p>
<p>Nehány nap mulva a nyíradonyi főhadiszálláson augusztus elsején
kelt vitézségi bizonyítvány adatott át Gózon Lajosnak.</p>
<p>Ide irom azt egész terjedelmében; más jutalmat úgy sem adhatunk
hőseinknek, mint azt, hogy neveiket megkoszorúzzuk.</p>
<p>«Bizonyítvány. – Második rangú érdemjelre ajánltatik Gózon Lajos
őrnagy s 66-ik zászlóalj-parancsnok úr, ki hazája iránti buzgó
szeretetből és tántoríthatatlan hű ragaszkodástól ösztönözve, f. é.
július 2-dik és 11-én Komáromnál az ácsi erdőben, s 26-ikán a
Sajóvonalon küzdött csatában, példás és harczias viselete, hősies
elszántsága és halált megvető kitartása által, vitéz jellemének
kitünő jeleit adá. Legszebb feladatomnak és kötelességemnek tartom,
– addig is, míg ezen hősnek melle érdemrenddel diszesíttethetnék, a
méltányló haza nevében ezen elismerést nyilvánító vitézségi
bizonyítványt kézbesítni. – Kelt a nyíradonyi főszálláson.
Augusztus hó 1-jén 1849. A fővezér Görgei Arthur. (P. H.)
<span class="pagenum"><a name="Page_9" id=
"Page_9">-9-</a></span></p>
<p>Ime egy magyar hős életéből egy lap, mely életpályájában piros
betükkel van nyomtatva.</p>
<p>A harczok ideje alatt a munkáspolgárból az lett, a mivé kell
tudni átalakulni minden hazafinak: derék katona.</p>
<p>S a harczok lejártával a vitéz katonából ismét az lett, a mivé
kell tudnia átalakulni minden katonának: munkás, hasznos
polgár.</p>
<p>Akkor tudta fegyverrel szolgálni hazáját, jól, híven,
önfeláldozólag.</p>
<p>Most tudja szolgálni hazáját észszel, munkával, szintoly jól,
szintoly híven, szintoly önfeláldozással.</p>
<p>Ez az én eszményképem egy magyar honvédről.</p>
<p>Ez az én eszményképem egy magyar polgárról.</p>
<hr class="chap" />
<div class="chapter"></div>
<p><span class="pagenum"><a name="Page_10" id=
"Page_10">-10-</a></span></p>
<h2>EGY VILÁGÍTÓ SUGÁR.</h2>
<p>Ki ne ismerné azt a derék szerzetes rendet Magyarországban,
melynek tagjai fehér palástot viselnek? Ki ne tudná, hogy e fényes
fehér paláston a rágalom egy foltot sem ejtett soha? De ha
dicséretüket akarná elsorolni, tele írhatná vele a fényes fehér
lapot a közvélemény. Ők terjesztői a tudománynak, példaadói a jó
erkölcsnek, ők buzgó apostolai a vallásosságnak; és a mellett hívei
a hazának és jó testvérei a külömböző hitvallásuaknak.</p>
<p>… 1848-ban huszonkét fiatal növendék tagja volt e szerzetnek,
mind tudományosan művelt kitünő ifjak.</p>
<p>Jött a vérpazarló korszak, egy segélykiáltás hangzott végig a
hazán, mely áthatott minden zárt ajtón és kerített falon.</p>
<p>A haza fegyverbe szólítá fiait. Nem lázadásra hívta fel. Felkent
királya nevében, törvényes kormány szólítá fel a férfiakat törvény
és alkotmány védelmére, belső rend helyreállítására.</p>
<p>Akkor nem volt szükség kategoriákat állítani fel, kinek van
hivatása otthon maradni? doktornak, diáknak, papnak, prókátornak?
mert úgy sem maradtak volna otthon. A zászlók alá gyült a
földmívessel a földesúr fia és a doktorok és a diákok, papok és
prókátorok egyenlően.</p>
<p>A fehér barátok huszonkét ifjú növendéke közül egyszerre
tizenkettő vett búcsút a zárdától, hogy a haza védelmére
szálljon.</p>
<p>Nem szökve, nem alattomban váltak meg; bejelenték
gvárdiánjuknak, hogy ők honvédekké akarnak indulni, s <span class=
"pagenum"><a name="Page_11" id="Page_11">-11-</a></span> az ősz
gvárdián azt tette velük, hogy rendelt számukra szekereket,
süttetett számukra úti eleséget, mely a táborig eltartson, s mikor
szekereikre ültek, összecsókolá valamennyit és áldását adta rájuk;
s könyező szemmel nézett utánuk, míg a távolban beláthatá kocsijaik
porát.</p>
<p>Még azután is sírt, hogy a zárdába visszatért.</p>
<p>Az ott maradt tíz növendék egyike vigasztalni kezdé, hogy ne
sírjon, hiszen még itt maradtak ők.</p>
<p>«Hiszen épen azt siratom, felelt a tisztes agg, hogy ti itt
maradtatok.»</p>
<p>Az eltávozottakkal együtt járt az agg gvárdián áldása. Vitézül
harczoltak mindannyian, szereztek babérokat, tiszti rangot, hírt,
nevet; minden csatában boldogultak. Nehány hősi halállal mult ki;
azokat érte a legvalódibb áldás, az lett legboldogabb.</p>
<p>Mert egyszer azután vége lett harcznak, dicsőségnek, s az élve
maradottaknak nagy okuk volt azokat irigyelni, kik egy szabad hazát
látva, hunyták le örökre szemeiket.</p>
<p>A nemzet virága, mely a felszinen úszott, sietett le a fenékre.
Erdők, berkek, gunyhók visszhangozák a jelszót: «qui bene latuit,
bene vixit».</p>
<p>A kik megmaradtak a tizenkét lelkes ifjú közül, siettek vissza
zárdájokba; a fegyver ki volt verve kezeikből, más fegyverrel kelle
folytatni a harczot egy nemzet életéért; a tudomány fegyverével, a
szellem csataterén.</p>
<p>Újra felölték fehér palástjukat s folytatták a tudományos munkát
ott, a hol elhagyták.</p>
<p>Kitünő, tudományos emberek váltak belőlük, szerencsés volt az a
tanoda, mely közülök nyerhetett tanárt. Annak a növendékein is
meglátszott a szellemi tökélyesbülés minden ágazatban.</p>
<p>Ekkor kezdődtek az ultramontán agitatiók, a jezsuita
betelepítések Magyarországon.</p>
<p>Évekig figyelemmel kisérő tanúi voltunk a ki-kiszámított
kegyetlen üldözésnek, a minek e derék római kath. <span class=
"pagenum"><a name="Page_12" id="Page_12">-12-</a></span> egyházi
rend szabadelvű tanárai czéltáblái voltak az ultramontán hierarchák
részéről.</p>
<p>Ez üldözés mindaddig tartott, míg a jezsuiták barátai a
legjelesebb tanárokat tanszékeikből el nem távolították,
hatáskörüktől teljesen meg nem fosztották.</p>
<p>És ezen tanárok katholikusok voltak, de mivel szabadelvűségüket
nem akarták eltitkolni, mivel tudományos haladásukban nem
hátrafelé, hanem előre törekedtek, mivel erős lelkű hazafiak
voltak: tehát nem használt nekik sem roppant tudományosságuk, sem
kitünő szellemi tehetségeik, sem irodalmi hírnevük, sem katholikus
papi buzgalmuk, sem honfi érdemeik: el kellett temetkezniök zárdáik
falai közé; most is ott találhatná őket, a ki nem tartaná
fölösleges fáradságnak, hogy elinduljon szellemi kincseket
keresni.</p>
<hr class="chap" />
<div class="chapter"></div>
<p><span class="pagenum"><a name="Page_13" id=
"Page_13">-13-</a></span></p>
<h2>A BURG FEHÉR ASSZONYA.</h2>
<p>Egy hamar elmuló zaj hallatszott tavaly a Burgban megjelent
kisértetről, mely egy fehér asszony alakjában minden éjfélkor
megjelent a császári könyvtár folyosóján a szegény silbakot
agyonijesztgetni. A fehér asszony több éjjel egymásután kisértett a
Burgban, míg egyszer aztán dementirozták hivatalosan az egész
lélekjárást. Mese volt az egész. Az élczlapok eltemették.</p>
<p>Pedig hát ez nem volt mese, hanem tökéletes valóság.</p>
<p>Három nap egymásután megjelent egy fehérbe öltözött hölgyalak,
márvány fehér arczczal, de jól kivehető vonásokkal, kezében egy
lámpa, abban egy égő gyertya, melynek lángja lobog ugyan, de a
falra világot nem vet; az alak a folyosó egyik ajtajától a másikig
végig haladt, az őrt álló katona felhivására nem ügyelt, s a
második ajtónál eltünt. Másik éjjel az őr, miután kiáltására nem
ügyelt, rá is lőtt az alakra; arra a kisértet nyom nélkül eltünt.
Harmadik éjjel két őrt állítottak ki; azok előtt is megjelent a
rém; azok is kiabáltak rá: azután keresztülkasul lőtték, mire a
fehér asszony nem tünt el, hanem megállt és merően a szemük közé
nézett. E kisértet-nézéstől az egyik őr, egy izmos, erős morva
vadász ájultan esett össze.</p>
<p>Negyedik nap után a Burgban szolgálattevő főhadnagy maga
foglalta el a kisértetes őrállomást. Ez mint gavallér ember asszony
ellen nem vitt magával puskát, pisztolyt, csak úgy kardosan állt a
lesbe. A mint a tizenkét órát elkongta az István templom harangja:
ott állt előtte a <span class="pagenum"><a name="Page_14" id=
"Page_14">-14-</a></span> fehér asszony, s elkezdett csendesen
haladni. A tiszt bátor férfi volt, utána sietett, utolérte; abban a
perczben a fehér asszony visszafordult s a lámpát a tiszt arcza elé
tartá.</p>
<p>Erre a tiszt hozzá kapott, hogy a kezét megragadja, a másik
karját pedig a fehér nő dereka körül fonta, – akkor eltünt a fehér
asszony: a tiszt megfogta és megölelte – a semmit.</p>
<p>Az eltünés pillanatában úgy tetszett neki, mintha a fehér hölgy
egy hideg csókot nyomott volna ajkára.</p>
<p>Már most ha tisztünk egy mult századbeli mousquetier tiszt lett
volna, kötelessége lesz vala e kisértet-csóktól halálra betegedni
és belehalni; minthogy azonban mai időkben a katonatisztek chemiát
és optikát is tanulnak, annálfogva a főhadnagy nem érte be azzal a
kisértetlátással, hanem vizsgálódni kezdett a folyosó ajtajain,
ablakain, s egyszer egy ablakán a folyosónak kitekintve,
észrevette, hogy a Burggal átellenes ház egyik harmadik emeleti
ablaka szokatlan fényesen ki van világítva. Rögtön lesietett az
őrterembe, maga mellé vett két katonát, átment az átelleni házba, s
kérdezé a házfelügyelőtől, hogy ki lakik ott, a hol az ablak ki van
világítva? Egy fényképész. A tiszt rögtön sietett ennek a
szállására, nem csengetett be, hanem betörette az ajtót, s szépen
ott lepte az egész kisértet-csináló apparátust. A nagy
tükörüvegtáblát, melynek segélyével és villanyvilágítással a
kisértetes nőalakot a Burg ablakán át annak folyosóján végig
sétáltatták, sőt magát a fehér asszonyt is, a kinek még akkor is be
volt a képe mázolva krétával. De most már csakugyan megfoghatta, ha
a csókjából nem kivánt is.</p>
<p>A dologból inquisitio lett: a fényképész azt a merész tréfát nem
a maga mulatságából rendezte, hanem aztán annyi magas állású
személy keveredett bele a vizsgálatba, hogy jónak látták azt
abbahagyni, s az egész kisértethistóriát meghazudtolni.</p>
<p>Az ultramontán-párt manővere volt az egész: ilyen <span class=
"pagenum"><a name="Page_15" id="Page_15">-15-</a></span> együgyű
hókuszpókuszszal akarták az uralkodót a szabadelvű iránytól
elfélemlíteni.</p>
<p>Azoknak, a kik e dologról tudtak, meghagyatott, hogy ne
beszéljenek róla. De hogy nem jól tartották meg a titkot, annak
bizonysága az, hogy mi is megtudtuk.</p>
<hr class="chap" />
<div class="chapter"></div>
<p><span class="pagenum"><a name="Page_16" id=
"Page_16">-16-</a></span></p>
<h2>III. NAPOLEON PESTEN.</h2>
<p>1831-ben a Korona-kávéházban, mely akkor a jurátusvilág kedvencz
tanyája volt, egy idegen kezdett feltünni, a kit a szolgálattevő
személyzet gróf úrnak czímezgetett. Az idegen mintegy 20–22 éves
fiatal lehetett, bár komoly, zárkozott tekintete idősebbnek hazudá.
Arcza külföldiesen borotválva volt egészen s a feszes angol divatú
viselet nagyon kirítt az általános attiladolmány világ közül, de
még inkább a mély, hallgatag, figyelmes tekintet a zajos könnyűvérű
társaságból.</p>
<p>Rendesen ott ült a kávésnő emelvénye melletti szögletben, onnan
nézte a tekézőket.</p>
<p>Volt akkoriban egy híres tekehős a jurátusok között, úgy hiszem
Rékásinak hívták. Megvert mindenkit, még a marqueuröket is, a
tekézésben; senki sem birt vele, bár mindenki megkisérté. Csak az
idegen gróf nézte el csendesen, s nem ajánlkozott vele
megmérkőzni.</p>
<p>Egyszer Rékásinak kedve kerekedett belekötni a szörnyen hallgató
idegenbe:</p>
<p>– Nem volna kedve megkisérteni vagy három piramidli partiet?</p>
<p>Az idegen szótlanul meghajtotta magát és felállt.</p>
<p>– Egy aranyba a játékot? ajánlkozék a tekehős. A gróf ráhagyta
és acquit adott.</p>
<p>Az idegen ifju igen sajátságosan játszott. Elébb minden lökést
kimért, kiszámított, a golyót ide-oda mérte, pontokat jegyezgetett
meg magának, sokáig czélozott, hanem azután minden lökése bizonyos
volt, soha egyet is <span class="pagenum"><a name="Page_17" id=
"Page_17">-17-</a></span> el nem hibázott; ha egyszer kezébe
vehette a dákót, ellenfele többet lökéshez nem jutott. Ezt ugyan
unalmas dolog volt nézni, hanem el kellett ismerni, hogy igaza van.
Rékási egyre vesztett, s a tételt mindig duplázta; délig
kijátszottak tizenhat partiet. Rékási úszott 32,768 aranyig. Ennyi
pénze persze soha semmiféle jurátusnak sem volt; tehát azt mondá,
hogy majd holnap folytatja a tusát, «dupla vagy semmi», addig irja
fel a gróf a tárczájába a nyereséget, vagy fogadjon el váltót, ha
jobban tetszik.</p>
<p>Másnap folytatták a tekeversenyt, «dupla vagy semmi». Délig
elvesztette Rékási Pest vármegyét a kis Kún és Jász kerületekkel
egyben. No, holnap majd megválik.</p>
<p>Harmadnap megint játszottak, a gróf megint legyőzhetetlen volt
mérnöki pontos számításaival; már ekkor Rékási elvesztette nemcsak
Európát, de Chinát és Braziliát, a perui ezüst bányákkal
egyetemben.</p>
<p>Negyednap ujra összejöttek: dupla vagy semmi! Már ekkor Rékási
elvesztett három olyan földgolyót aranyból, mint a milyenen most
lakunk. A grófot kezdte mindenki bámulni.</p>
<p>Ötödnap nem jelent meg a gróf szokott helyén, hanem jött
helyette egy gyanus külsejű egyéniség, ki sokáig titkolózva
beszélgetett a kávéssal, s nagyon vakarta a fejét, mikor mondák
neki, hogy a gróf az éjjel elutazott.</p>
<p>Csak hetek mulva mondá el a kávés bizalmasabb ismerőseinek, hogy
az a fiatal idegen, kit a vendéglőben gróf Arenenberg név alatt
ismertek, a Nagy Napoleon unokaöcscse, ki ekkor Magyarországon
keresztül akart utazni Lengyelországba, hogy ott a forradalom élére
álljon, s az alatt itt tudósításokra várt; miután azonban eleve
megtudta, hogy a lengyel forradalom ügye hanyatlani kezd, s hogy őt
el akarják fogni, hirtelen visszament ismét Helvécziába; a kik
elfogására jöttek, épen egy nappal érkeztek később.</p>
<p>Ha Rékási akkor tudta volna, hogy a ki tőle három nap alatt
elnyerte az egész világot tekegolyókkal, egykor <span class=
"pagenum"><a name="Page_18" id="Page_18">-18-</a></span>
Francziaország császárja leend, s épen olyan kiszámítva fog
játszani országok és népek sorsaival, mint akkor az öt
fabábbal!</p>
<p>Még most is mutogatják a korona-kávéházban azt a helyet, hol
egykor Francziaország mostani uralkodója csendesen és figyelmesen
nézte a magyar ifjak zajgó csoportjait.</p>
<hr class="chap" />
<div class="chapter"></div>
<p><span class="pagenum"><a name="Page_19" id=
"Page_19">-19-</a></span></p>
<h2>ÉLETKÉPEK.</h2>
<h3>I. A SZEGEDI VÉSZNAPOK.<a name="FNanchor_1" id=
"FNanchor_1"></a><a href="#Footnote_1" class="fnanchor">1)</a></h3>
<p>Megnehezült az Isten keze fölöttünk.</p>
<p>Egyik csapást még el sem sirattuk, már jön a másik.</p>
<p>Mi lesz belőlünk, mi lesz a világból, ha ez sokáig így tart?
Itélet napját várjuk-e eljövendőnek? Hová forduljunk, ha Isten is
ellenünk? Kinél keressünk oltalmat, kinél vigasztalást, ha már az
égben sem találjuk azt? Uram! uram! el akarod-e veszíteni a te
népedet!!!</p>
<p>Ha erős lelkűek vagytok, hallgassatok ide; hallgassátok meg, mi
történt Szeged városában, a legnagyobb vész napjaiban és tanuljatok
belőle.</p>
<p>A Tisza és a Körös és a Berettyó és egyéb urat nem ismerő vizei
a magyar Alföldnek túlhágtak partjaikon, elönték a szép kalászdús
Kanahánt, berontottak a legnépesebb városokba, elnyelték a gazdagok
kincseit s a szegények betevő falatját, házakat, templomokat
ontottak halomra, gulyákat sepertek el, milliókat vesztegettek
kárba, egész megyéket tettek sivataggá: tíz esztendő alatt ki nem
heveri azt a romlást a fél ország, a mit szenvedett miattuk.</p>
<p>Víz alatt voltak már a leggazdagabb városok határai, s az alább
fekvő helységek a megelőző gonosz hírből tudhatták előre a
veszedelmet, mely reájuk is be fog következni, okvetlenül,
elkerülhetlenül; mert már csak néhány <span class=
"pagenum"><a name="Page_20" id="Page_20">-20-</a></span> napi járó
földre, már a szomszéd városban jár, s nincs semmi gát, semmi
menedék, a mi azt feltartóztassa. Az Úr elszabadítá az ő ostorozó
angyalait és senki sem elég erős, hogy azokkal megküzdhessen.</p>
<p>Szeged város utczáin is hallatszott a jajveszékelés; síró anyák
futottak egy térről a másikra, sápadt gyermekeiket ölelve
karjaikon; csüggedt gazdák rakták holmiaikat szekérre, indulandók,
maguk sem tudják, hova? Tehetetlen népcsoportok állongtak a
templomok előtt, a piaczokon, s ijeszték egymást rémséges hirekkel;
mezőkről futó gulyák nyargaltak a város kapuin be, miket a veszély
érzetének állati ösztöne emberi hajlékok közé űzött; segítették
növelni az égreható jajszót.</p>
<p>Vajh ki ment meg minket?</p>
<p>E közrémületben egy egyszerű férfi jelent meg a kétségbeesett
nép között s szólott hozzájuk az ő nyelvükön:</p>
<p>– Szeged lakosai. Mit jajgattok itten? Hát nincs-e Szeged
városában ötvenezer ember, ötvenezer embernek százezer keze?
Százezer kéz nem elég-e arra, hogy minket megmentsen? Isten a mi
kedvünkért csodákat mai nap nem teszen, de ha mi teszszük azt, ő is
majd megsegít. Mai nap a vizek nem állnak meg, mint a falak, miként
Mózes idejében a Veres-tenger, de ha mi megállítjuk őket, bizony
megállnak azok. Nagy a veszedelem, de ha összefogunk, egy szívvel,
egy akarattal megfelelünk neki. Nosza lássunk hozzá, hajtsa ki
minden ember szekerét, marháját, ki a város elé; minden kézbe oda
illik most az ásó, kapa, nem szólnak meg érte sem urat, sem
szegényt, ha dolgozni látják. – Rajta a munkára! Egy percz
imádkozni, a többi dolgozni! Segíts uram Isten!</p>
<p>Mint a villámszikra terjedt el a jó szó a hallgató nép közt,
kiki futott haza ásóért, kapáért. Százával, ezerével, utóbb
tízezerével jöttek a víz ellen, urak és szegények és úri leányok, s
nem szégyenlék a munkát és nem untak bele.</p>
<p>Jöttek a tisztviselők, tudósok, tanult emberek, kimérték,
<span class="pagenum"><a name="Page_21" id=
"Page_21">-21-</a></span> kiszabták a munkálatokat; jöttek a papok,
lelki pásztorok, a tanítók, növendékeik élén, lobogó zászlóikkal, a
czéhek, minden munkabiró tagjaikkal, a gazdagok szekereikkel, a
szegények ásóikkal, kosaraikkal és elkezdtek ásni, faragni,
tölteni, itt rőzsekötegeket kötöttek, amott fenyőszálakat faragtak,
a lelkesült lakosok leszedték házaik tetőzetét, azokból adták a
gerendákat töltések czölöpeihez; nem volt semmi drága, semmi
megpanaszolt; közre bocsátá mindenki vagyonát, erejét,
lelkesülését: honn ezalatt nyitva volt minden tárház, éléskamra,
pincze; sürgő gazdasszonyok sütöttek-főztek ott szorgalmas munkások
számára; és folyt a munka, éjjel és nappal bámulatos erővel,
kitartással. Éjjel és nappal hangzott a karósulykok zuhogása, a
szekerek csörömpölése; nem volt pihenő óra; ha egy csoport
kifáradt, a másik ott várta; egy ásó, egy talyiga sem volt
heverőben.</p>
<p>És minden órában ott lehetett látni a csodatöltésen azt a magas
férfit, a ki oly buzdítólag mondta ki az első felhivó szót, a mint
segített mindenütt, a mint osztotta fel az erőket a legszükségesebb
helyekre, a mint mutatta ki, hol mit kellene tenni, a mint
legjobban volt.</p>
<p>Soha sem tanulta ő azt, hanem hiszen épen itt nyilatkoznak az Úr
csodatételei, hogy a midőn az idők teljessége eljő, az együgyűt, a
tudatlant teszi bölcscsé, kiválasztottá.</p>
<p>Mire a felvidékről rohanó árvíz megjelent Szeged határán, már
akkor az egy roppant töltést talált maga előtt, mely mindenütt
elzárta előle a pusztítás útjait.</p>
<p>Lám, hogy el lehet fordítani az ostort az öldöklő angyal
kezéből!</p>
<p>De ne ujjongassunk még. Még nincs vége a vésznek; hátha erőtlen
lesz a gát, hátha egy helyen átszakítja azt az áradat, s vége az
egész munkának?</p>
<p>Rajta, még egy másik gátat építsünk!</p>
<p>Ugyanolyan gyorsasággal, ugyanazon lelkesedéssel, kitartással,
mint valami tündérhányás emelkedett ki a földből <span class=
"pagenum"><a name="Page_22" id="Page_22">-22-</a></span> a második
gát és utána a harmadik, hogy ha elvész egy és kettő, még akkor is
kész legyen az ellenállás.</p>
<p>Nem bámulom én Sebastopol sánczait, de a szegedi munkálatok
előtt kalapot emelek; a hol a közlelkesültség önként ily műveket
létesít néhány nap és éj órái alatt, ott a nép életrevalóságának
nem kellenek dicsőbb emlékek.</p>
<p>Valamennyi munkálatnál ott lehete látni amaz együgyű férfit, a
kit nem birt semmi kifárasztani.</p>
<p>A czélszerű elrendezés miatt néhány külvárosi házat a gáton
kívül kellett rekeszteni. A közjóért fel kellett áldoztatniok.
Birtokosaik szivesen egyeztek abba. Egy éjszaka e kizárt házikók
egyikében tűz ütött ki. Ugyanezen órában borzasztó vihar dühöngött,
mely a tűzvészt siralmassá szokta tenni a nagy alföldi
városainkban. Jaj! menekülni sem lehetne most hová, ha a tűzvész
meglepné a várost; köröskörül másfélölnyi magasan áll a víz a házak
fölött.</p>
<p>A vészharang szavára, a ki aludt is, felriadt ágyából s futott
az utczára, azt hitték, a víz törte át a gátot.</p>
<p>– Nincs semmi baj! kiálta a sietők elé az együgyű ember. Hála
Istennek, csak tűz van.</p>
<p>És azzal csónakokat hoztak elé a bátor férfiak, berohantak a víz
közepett égő házak közé s a gátakat ellepő nép bámulatára, ott
fojtották el puszta kézzel az égést, a tomboló vihar közepett
szedve szét az égő gerendákat, s ledöntve az égő háztetőt a
csapkodó hullámba: egyik gonosz szörnyet a másik torkába
fojtva.</p>
<p>Egy pillanat műve volt az egész.</p>
<p>Jól mondá amaz egyszerű férfi: egy percz imádkozni, a másik
dolgozni. Segíts uram Isten!</p>
<p>És Szeged városa nyugodtan látta elmulni a vészt, melyet
szomszédjai még most is siratnak; öröm és megelégedés maradt a
házakban és azokon kívül; maradjon is, míg csak ez a világ
tart.</p>
<p>A közhatóság közköltségen rendelé fölépíttetni azoknak házait,
kik önként feláldozák azokat a közszabadulásért. <span class=
"pagenum"><a name="Page_23" id="Page_23">-23-</a></span></p>
<p>Mi pedig mondjuk el ez esetet mentül többeknek, s jegyezzük fel
magunknak azt a mondást belőle: «nagy csapások viselésére nagy erő
kell és az csak minmagunkból származik».</p>
<p>Vajjon ki lehetett amaz egyszerű férfi? kérdezitek talán
kiváncsian.</p>
<p>Nevét nem jegyezte fel senki. Százan és ezeren tették azt, a mit
ő és nem kivántak jutalmat érte, sem hálát, sem dicsőséget, pedig
bizony mondom, jobban megérdemelnék, hogy neveik fel legyenek irva,
mint azoké, kik egy bizonyos más országban bizonyos más sánczokat
emberi holttestek ezreivel temetnek be.</p>
<h3>II. GONOSZ HÁZNAK GONOSZ VÉGE.</h3>
<p>Úgy hull az ember, mint az őszi légy.</p>
<p>Mint a mezők virágai, vagyunk; ma élet és virulás, s ha a szél
rájuk fútt, menten elhervadnak.</p>
<p>Úgy hozzá szoktunk már a balesethez, hogy szinte sajnálkozni sem
tudunk egymáson. Ma megszorítók jó barátunk kezét s holnap fáklyát
viszünk koporsója mellett; ma még együtt vigadtunk, mulattunk, s
holnap odakinn látogatjuk meg őt a temetőben, – vagy látogat ő
minket.</p>
<p>Ki volna oly vakmerő, hogy egy új reggelt merjen igérni
magának?</p>
<p>Isten kezében vagyunk mindnyájan s ki merné azt mondani, hogy
nem jó minekünk ott lennünk?</p>
<p>Legyünk nyugodtak, legyünk készek arra, a minek jönni kell!
Azokban a szomorú sorokban, miknek minden betűjét egy-egy új sír
képezi, Isten beszél hozzánk: a ki azt mondja nekünk a
halálharangok kondulásaiban, a temetői szelek morajában, a temetők
némaságában, hogy semmi sem tartós, csak a szeretet az.</p>
<p>Azért legyünk jobbak, mint voltunk eddig. Szeressük az Istent,
embertársainkat, a hazát és mindent, a mi azt <span class=
"pagenum"><a name="Page_24" id="Page_24">-24-</a></span> érdemli,
mert nem tudjuk, hogy meddig van időnk szeretni?</p>
<p>Annyi kedves ember elhalása után, annyi megsiratott áldozat
között, történt egy oly megrázó példa-eset, a melyre azt mondja
minden ember: «ime az Isten keze ez! lám, a boszúálló Úr
látogatása!»</p>
<p>Volt egy nagy városban egy kis alacsony ház, de a mely házban
mégis többen laktak, mint a melyik legmagasabb; ismerték azt
különösen az ifjak és sokan átkozva hagyták el küszöbét; de minden
átok daczára ismét újak jöttek helyettük és jó kedvvel mentek be és
átkozódva jöttek vissza; ha minden átokból csak egy kő lett volna
abban a küszöbben, nem lehetett volna azon az utczán járni.</p>
<p>Bűn volt és förtelem, a mi ott szülemlék, családok romlása, ifju
éltek veszedelme, a szívbeli pestis! A bölcs emberek azt mondják,
hogy ilyen házaknak is kell lenni a világon.</p>
<p>A hol az emberek elfelejtsék a világot, bajaival, gondjaival, a
hol levethesse kiki emberi kötelességeit. Ha beteg család van
otthon, ide nem hallik nyögése; ha koldus könyörög, fázik, didereg
ott künn, ide nem hallik panasza; ha a félországot csapás csapásra
éri, ki hallaná azt itt pohár-csörgés, vidám kaczagás közt.</p>
<p>Midőn legjobban dühöngött a városban a halálhirdető járvány,
mikor a megrettent nép legjobban látogatta a templomokat, akkor
volt a víg háznak is legnagyobb kelete! Ott volt vígság, ott volt
bú-elfeledés, reggeltől estig és estétől reggelig. Hadd
imádkozzanak mások, a bölcsek élik a világot.</p>
<p>És ime egy napon, midőn legvígabb volt a mulatság, megjelenik
ama hivatlan vendég, a ki láthatlanul jár keresztül a bezárt
ajtókon s nem kér bebocsátást, nem vár jó fogadást, hanem oda ül a
legnagyobb úri asztal mellé, midőn legvígabban vannak és a hol ő
megjelent, elsápadnak ott az arczok. <span class="pagenum"><a name=
"Page_25" id="Page_25">-25-</a></span></p>
<p>E rettenetes vendég neve a kolera.</p>
<p>A legkicsapongóbb kaczagás közepett elsápadni látták a vigadók a
legrózsásabb arczot, elkékült, elzöldült az, és a piros rózsák nem
voltak egyéb, mint egy halott arczára festett máz!</p>
<p>Ah! ez lehetett a rémülés, ez lehetett az ijedtség! A kiivott
pohár fenekén ült a halál!</p>
<p>És másnap, a kik a vigalom és gyönyör párnáit keresni jöttek, –
találtak koporsót.</p>
<p>És harmadnap – ismét koporsót találtak.</p>
<p>És negyednapra találtak – két koporsót.</p>
<p>És egy hétig mindennap találtak koporsót e háznál.</p>
<p>Egy hét mulva aztán nem találtak semmit. Be volt zárva a ház. Az
utolsó víg lakó is kihalt belőle. Még most is be van zárva.</p>
<p>Senki! senki! még egy oktalan állat sem maradt benne élve. Még
az idegen is ott veszett, a ki benne meghált. És most borzadva
gondol mindenki a bezárt ablaktáblákra.</p>
<p>Ilyen itéletet tartott az Úr, az ezernyolczszáz ötvenötödik
esztendőben, a midőn nagy sírás volt mind az egész hazában és
haltanak jók és gonoszak az öldöklő angyal lehelletétől.</p>
<p>Élni nem jutalom, meghalni nem büntetés, ha Istentől jő ez; de
éljünk úgy, hogy ne azt mondják halálunkra:</p>
<p>«Ime az Úr keze! Ime a boszúálló Isten látogatása!»</p>
<h3>III. EGY NÉPNEVELŐ.</h3>
<p>Ötven esztendeig volt fáradhatlan munkása az Úr kertjének.</p>
<p>Azok az emberek, kiket apró gyermek-korukban a betűk ismeretére
tanított, kiknek gyönge kezeiket a legelső írásjegyekre oktatá,
mind kész öreg emberek lettek már mellette és vénebb aligha volt
nálánál a faluban. <span class="pagenum"><a name="Page_26" id=
"Page_26">-26-</a></span></p>
<p>Ötven év alatt sok jó és rossz nap letelik! neki csak a
rosszából jutott bőven, a jó nap csak ünnep volt közötte.</p>
<p>Oh be kevésszer evett eleget a kenyérből és az is megpanaszolt
kenyér volt. Azt mondták, de hijába eszi a más búzáját, a ki maga
se nem ás, se nem kapál, csak ül az iskolában s a gyerekeket
tanítja.</p>
<p>Ha néha napján egy jó falat jutott asztalára, a mit valami
nagylelkű patronus küldött neki, ilyenforma szóval: «egyék mester
uram, úgy is a kutyáknak adnók,» azt mondták: ni hogy dorbézol,
hogy duskálkodik a más látottjából!</p>
<p>Ha egyszer-másszor egy pohár bor fordult meg kezében, azt
mondták: ni hogy részegeskedik, azért olyan rongyos!</p>
<p>Ha évszámra egyszer látogatója akadt, régi iskolatársa, vagy
szomszéd népnevelő, s összeültek, beszélgettek, azt mondták: ni
hogy mulat, jó dolga van ennek!</p>
<p>A legrosszabb rabszolgának csak egy ura szokott lenni, neki
minden ember ura volt, a ki csak a helységben lakott, urak és
szegények, ifjak és öregek, még a kis gyermekek is.</p>
<p>Voltak gyermekei is, mert hiszen ez az áldás olyanoknak adatik,
a kik azt nem kérik. Tisztességesen fölnevelteté valamennyit; maga
szűk napokat látott, hogy minden keserves forintját azokra
költhesse. Úgy gondolá, hogy majd vénsége napjaira gyermekeiben fog
megnyughatni.</p>
<p>Azok pedig elhaltak egyenkint. Mikorra a munkabiró kort elérték,
melyben szülőik fáradságát megszolgálhaták, akkor haltak el.</p>
<p>A vén iskolamester egyedül élte őket túl hitvesével.</p>
<p>Ősz, aggott, időktől és sors csapásaitól meghajlott emberek
voltak mind a ketten.</p>
<p>Sokszor emlegeték azután sóhajtva: melyik fog kettőjök közül
elébb földben fekvő gyermekeihez megtérni? Melyik temeti el a
másikat? milyen szomorú lesz az itt maradó sorsa! <span class=
"pagenum"><a name="Page_27" id="Page_27">-27-</a></span></p>
<p>A férj, az apa maradt legutoljára, a nő költözött el elébb.</p>
<p>Azon órától fogva, midőn feleségét is leereszték a sírba,
elkezdék mondogatni az emberek: ni milyen veresek a mester szemei,
bizonyosan túl a rendén iszik.</p>
<p>Ki hinné el azt öreg emberről, hogy egy öreg asszonyt annyira
sajnáljon, hogy a szemeit is kisirja utána? mintha nem megúnhatta
volna annyi esztendő alatt az isten-adtát!</p>
<p>A vén iskolamester szemei pedig egyre gyöngébbek lettek a sok
sírás miatt. Hosszú álmatlan éjszakákon sokszor fohászkodék az
éghez: ó bár ne látnám többé ezt a világot!</p>
<p>És lőn úgy, a hogy ő mondta: egyszer megvakult és nem látta
többé ezt a világot.</p>
<p>Akkor azután azt mondták, hogy ha már megvakult és nem láthat
munkája után, tehát menjen koldulni.</p>
<p>Hisz ez rendes dolog; hogy a vak ember, kinek semmije sincs, és
senkije sincs, koldulni megy.</p>
<p>Ott vannak a házak küszöbei, ott vannak a templomok lépcsői, ott
van az országút; azok eltartják a vak embert.</p>
<p>És betölt volna rajta e sors, ha meg nem hallják ez eset hirét
azok a szegény emberek, a kik a legszegényebbek minden faluban: a
többi iskolamesterek.</p>
<p>Ezek a szegény iskolamesterek, kik maguk is az élet terheit
egyenlőtlen erővel viselik, nem engedék megesni azt a példát, hogy
egyike azon férfiaknak, kik napjaikat a magyar nép nevelésére
áldozák, vénségére, nyomorúságára idegen házak ajtajait kopogtassa
sorba és elmondja: én népnevelő voltam, oda adtam ifjúságom,
vénségem napjait a hazának. Könyörüljetek a szegény kolduson.</p>
<p>A jámbor népnevelőtársak összerakták megszolgált forintjaikat,
hogy pártját fogják az elhagyatottnak, hogy eltartsák őt
nyugalomban, békességben addig, a míg a jóltevő halál megnyitja
szemei előtt az örök világosságot. <span class="pagenum"><a name=
"Page_28" id="Page_28">-28-</a></span></p>
<p>És ugyan ekkor olvastuk országszerte valamennyi újságban, hogy
az ó-budai tehénpásztor jövedelme, kilencz hónapi hivatalos
fáradságért, ezerötszáz pengő forintra ment.</p>
<h3>IV. EGY NEVEZETES GAZDA HONUNKBAN.</h3>
<p>Azon férfi, kinek működését bemutatni szándékozom, nem szerzett
magának babérokat a harczmezőn, nem tette magát kitünővé irodalom
és tudomány utján, nem vívott ki magának nagy befolyású polczot, és
mégis megérdemli, hogy neve azok sorába jegyeztessék, kiket
példaképen szokás az utókor előtt felmutatni.</p>
<p>Az adatokat e minden tekintetben érdekes életíráshoz a
megboldogult egyik utódától kaptam, ki bizonyosan nem fogja rossz
néven venni tőlem, hogy egyszerűen élt, csendben elhalt ősének
méltó emlékét a köztudomás eléghetlen levéltárába leteszem.</p>
<p>… Tolnamegye határában, Paks és Kömlőd között terült mintegy
huszonhárom év előtt egy emlékezetes ingovány, egy éktelen széles
mocsár, mely mérgező kigőzölgésivel megvesztegette a körülfekvő táj
levegőjét.</p>
<p>Nappal is oly szomorú volt e tájék képe; a sik, buczkás róna
felé nem vezetett semmi út, már messziről kivált az a mező többi
része közül, a fű nem olyan zöld ott, mint másutt, színe a vörösbe
ment át, s ember magasságnyira nőtt; törpe tövis fák, nyurga bokrok
alig látszottak abból ki, egy-egy kisebb emelkedő halmot
körülfogott a mocsári fűzfa és rekettye, s nagy elvétve látszott
itt-amott egy-egy árva nyárfa, sárga leveleivel gyászolva
magánosságát. Pásztorok, csikósok messze kerülték e tájat; mert az
ott termő fűre nem jó volt a marhának ráéhezni. A csalóka pázsit
alatt rejtett víz és iszap lappang, ki tudja hány ölnyi mélyen?
csak ingadoz, csak süppedez eleinte, s ha egyszer azután beszakadt,
lassankint elnyeli martalékát; <span class="pagenum"><a name=
"Page_29" id="Page_29">-29-</a></span> mentűl jobban eviczkél,
küzködik, annál lejebb süpped, hinárok, tóvirág-gyökerek
összefonják lábait, kigyók, vérszopó nadályok, csunya vizi férgek
elemésztik testét, míg a fekete rút iszap, mely ott a zöld füvek,
harangos virágok, széles lapú-levelek alatt lakik, összecsap
elmerülő feje fölött. Jó állat nem is vetődik e tájra, csak a
kivert bika kereste fel néha boszújában, napokig elbömbölt ottan,
eltévedve, leszakadva a csábító söppedékben; s ha azután napok
mulva utána mentek a nyomán vakmerő czigányok, hogy a bőrét
visszahozzák, úgy találták meg, hogy csak a két szarva állt ki a fű
közül, mely azután ismét összevonult fölötte. Akkor azután hosszú
deszkákat rakva a zsombikokra, s dorongokat vetve az állat alá, úgy
vontatták azt fel kötelekkel. Akadtak nagy néha merész vadászok is,
a kik hasonló elővigyázattal, hosszú deszkákkal, csáklyákkal
behatoltak a mocsárból kiemelkedő halmokig, hol a sürű berek
közepett csikasz farkas szoptatta síró kölykét s lompos rókafiú
ólálkodott libuczfészkek után. Ezek rémséges dolgokat tudtak
beszélni a sárkány-mocsár rejtekei felől.</p>
<p>Nem lakta azokat sárkány, miként hajdan képzelték a mese-hivők,
de maga a mocsár képe ijesztőbb volt a sárkánynál. Rút hemzsegő
kigyóbolyok robbantak meg a között, azon módon összebonyolulva, a
hogy tojásaikból fű kikeltek, míg az emberkar vastagságra meghízott
kigyóanya fejét feltartva a vizből s fülcséit szétfeszítve,
sziszegett a jövevényre. A zsombik közt a farktalan vizi kutya
csúszott-mászott, utálatos sikoltással utánozva valami emberi
hangot; meg-megszólalt undok vonitással az emberszagot érző farkas;
társai felelgettek neki innen-onnan. A vadász örült, ha
visszajuthatott ép bőrrel az embertelen tanyából s nem találta
örömét a falkástól itt tanyázó vizi madarakban; kócsagok, kanálos
gémek, magyar papagályok, miket másutt mind ritkaság látni, nem
gyönyörködtették, sem a legcsodásabb mocsári virágok, miknek töve a
víz fenekén, fényes leveleik, kövér tündöklő rózsáik, <span class=
"pagenum"><a name="Page_30" id="Page_30">-30-</a></span> dinnyés,
korsós gyümölcseik a víz szinén lebegnek. Örült, ha ismét
visszatérhetett a szilárd, száraz földre.</p>
<p>Hát még éjszaka, midőn az örök kékes köd leszállt a mocsárra;
midőn felzendült abból a vizimadarak zenéje, a békák egyhangú
lármája, a mibe a bölömbika harangos búgása s az éles rókaugatás
vegyült, ismeretlen ijesztő hangok; ki mert volna akkor arra
közelíteni? Az eltévedt utas, ki éjszaka a mezőkön keresztül
kereste az utat, kikerülé azt a tájat, a honnan egy-egy téveteg
világ fénylett elé a távolból. Nem nyájas gyertyafény, hanem gonosz
bolygótűz világa volt, mit a köznép lidércznek nevez, mocsári gőzök
meggyuladt lángja, mely fut a közelítő előtt s hideg mocsárba
vezeti őt.</p>
<p>Most e mocsár helyén gazdag mező terül; középen mint egyenes
ezüst szalag foly alá egy csatornázott patak, a veres ormú malom
hat kereke olyan vígan kelepel fölötte.</p>
<p>Az ékes halmokon, farkasok berkei helyén, áldott gyümölcsös kert
ágai hajlodoznak az áldás terhe alatt; kigyók, rókák tanyája fölött
kalásztermő mezők terülnek, hol a buza harmincz maggal (!!) fizet;
távolabb buja zöld mezőkön vág gazdag rendet a kaszás háromszor egy
esztendőben s a kövér legelőkön tölgyelő tehenek, izmos tulkok
hevernek kényükre. A virágos mezőket egyenes utak szeldelik
keresztül, nagy, árnyékos fákkal beszegve két felől. Éjjel-nappal
örömmel megy át e vidéken az idegen utas, s azt mondja magában:
«Isten áldása van e tájon!» S többé nem riad vissza az éjjeli
világtól a sárkány-völgyben, mert az nem lidérczfény, hanem
vendégszerető lak vigasztos gyertyavilága.</p>
<p>S ki volt az, a ki e csodaváltozást oly rövid idő alatt
előidézte?</p>
<p>Egy egyszerű férfi! nem is gazdag, nem is tudós, nem is
hatalmas.</p>
<p>Semmi egyéb eszköz nem volt kezében ez óriási munkára, mint a
vas akarat s a csüggedetlen szorgalom.</p>
<p>A mint megszülemlett agyában az a gondolat, hogy ő <span class=
"pagenum"><a name="Page_31" id="Page_31">-31-</a></span> ez
átkozott vidéket áldottá varázsolja át, azontúl meg sem pihent
abban, a mig végre nem hajtotta.</p>
<p>Ismerői először is kinevették érte, midőn hozzá fogott, s
valóban volt is okuk, hogy vállalatát lehetetlenségnek
nevezzék.</p>
<p>Ő azonban bebizonyítá, hogy az emberi ész és lelki erő most is
képes csodákat elkövetni.</p>
<p>Legelsőbb is az ingovány egyik szárazabb dombjára lakházat
épített, s abba egész családjával beleköltözött, nem törődve sem az
ijesztő magánynyal, sem a zord hely okozta betegségekkel, s onnan
kezdé meg legelső munkáját, a mocsárt lecsapoló csatornát.</p>
<p>Akár jó idő volt, akár rossz, ott volt ő maga munkásaival,
cselédjeivel, munkaképes fiaival, s dolgozott velük egy sorban;
megvonta szájától a falatot, testétől az öltözet ruhát, minden
kényelemről lemondott, hogy jövedelmének minden forintját végczélja
kivitelére fordíthassa; pedig e mellett még nyolcz gyermeket
kellett iskolába járatnia, neveltetnie. A csatornát készitő
munkások, (többnyire olaszok), lábaik alá csatolt hosszú
deszka-talpak segítségével léphettek a feneketlen mélységű mocsár
felszinére, melyen össze-visszanőtt fü- és nádgyökér, vizimoh és
csuhé képezett veszedelmes borítékot.</p>
<p>A nagy csatorna végre elkészült; azonban még ez csak kezdete
volt a nagy munkának, a hátralevő rész most még sokkal nagyobbnak
mutatkozott; más ember kétségbe esett volna rajta, ha azon végig
gondol s ott hagyta volna a megkezdett munkát. Ez a derék férfi
akkor azon szerencsés ötletre jött, hogy a csatorna lefolyó vizére
malmot épitsen. Három őszi hónap alatt megfeszített erővel
dolgozott, maga volt építő mestere, mérnöke, palléra a munkának;
nem riasztatá magát vissza az őszi esőktől, nem hagyta
félbeszakítni munkáját a korai fagyok által s új év napjára az
elkészült malom legelső őrléséből sütött kenyér állt családja
asztalán.</p>
<p>Ilyen édes kenyér sem volt feltörve még egyhamar. <span class=
"pagenum"><a name="Page_32" id="Page_32">-32-</a></span></p>
<p>E naptól kezdve az a malom kereste ki az egész ingovány
kiszáritásának minden költségeit. Ez adott annyi jövedelmet, miből
az óriási munkát folytatni lehetett.</p>
<p>Három év mulva be volt fejezve az. Az emberek csak bámultak,
midőn látták, hogy a mezőkről eltünt a viz, a kiszáradt zsombékos
bürük alul üresen maradnak, az egész földréteg a másik fölött.</p>
<p>Akkor e kiszáradt zsombékokat minden felől meggyujtogatták.
Tudósitónk, ki még akkor is kis gyermek volt, beszéli, hogy ő is
eljárt testvéreivel e tűzeket éleszteni, a mik hónapokig elégtek
ott a turfás föld alatt, mig a felszinök beomlott s a libegő
zsombékokra állva, úgy hintáztak az izzó zsarátnak fölött. Szinte
oda veszett egyszer e veszélyes mulatságban, ha bátyjai meg nem
szabadítják.</p>
<p>Így porladtak el lassankint a zsombékok, elhamvadt az egész
mocsár kiszárasztott felszine, s e hamvakból egy új paradicsom
támadt, melynek kövér televény földében csak az apró csigahéjak
engedik még gyanítani, hogy ott valaha vizfenék volt.</p>
<p>A táj, melyből csak halál származott a vidékre, most életet ad
és gyönyörűséget.</p>
<p>Ki e nagy művet végbevitte, becsesebb előttünk minden
hadvezérnél, s méltán megérdemli, hogy például mutassuk őt fel
egész nemzetünk előtt.</p>
<p>Im egy magános, kis birtokú férfi, mily csodás eredményt bir
kivívni egyedül, országos segítség nélkül, csupán elszánt akarata,
személyes szorgalma, mindenét áldozatúl hozó kitartása által. Hány
ily új paradicsomot lehetne még hazánkban, mintegy varázsütéssel
felvirágoztatni, ha azon lelkesítő szellem, mely a magános embernek
hatalmat adott, egész lakosságot, községet szállna meg! Mennyi
gazdagsága, kincsforrása van még ez országnak a víz alatt; hány úri
telken osztoznak még most is kigyók, vizi kutyák, a hol a boldogság
és megelégülés úri kényelemmel üthetné fel tanyáját. <span class=
"pagenum"><a name="Page_33" id="Page_33">-33-</a></span></p>
<p>Adja az ég, hogy a derék férfi példája gyümölcsöző legyen, s
buzdítson másokat üdvös utánzásra.</p>
<p>E dicső szorgalmu hazafi neve: Petrich Mihály. Most már azon
földben nyugszik, melyet szorgalma tett gyümölcsözővé. Nyugodtan
alhatnak hamvadó porai, mert ő még a sírnak való földet is maga
szerezte magának, s minden kis fűszál, s minden illatos virág, a mi
sirján nyilik és zöldül, az ő munkás kezeinek köszöni lételét.</p>
<h3>V. AZ OROSZ CZÁRRÓL.<a name="FNanchor_2" id=
"FNanchor_2"></a><a href="#Footnote_2" class="fnanchor">2)</a></h3>
<p>Lőn pedig, hogy a minden oroszok urát nagyon meglepé az a
szomorú csendesség, mely őt országa fővárosába visszatértekor
fogadta.</p>
<p>Hisz az udvari hírmondók, a hivatalos tudósítók, a mindig kész
mosolygók azt beszélik, írják és esküsznek reá, hogy a birodalom
minden szegletében a szent lelkesülés lángjai lobognak; – honnan
hát ez a gyász, ezek a szomorú arczok az utczákon? Hová lett a
színházak, a tánczteremek népe, a fényes Szent Pétervártól ki lopta
el ragyogványát?</p>
<p>Adjátok ki az erős parancsot, hogy tűnjék el a szomorúság az
arczokról, hogy legyen mindenki víg, és teljenek meg a közvidámság
teremei, szóljon a zene és az ének, kezdődjenek a vigalmak napjai,
miként minden évben szoktak.</p>
<p>A rendőrfőnök intésére megjelentek a visszavonult családok az
operaház páholyaiban, és ime, a hány páholy volt sorban és egymás
fölött, mind feketén, gyászban öltözött alakokkal telék az meg; a
gyémántok helyét a fekete ércz kösöntyűk foglalák el s a mi
ragyogott itt amott, az nem volt egyéb, mint a szemekben égő
köny.</p>
<p>A zenekar víg dalokat hangoztatott, és e terem mégis
<span class="pagenum"><a name="Page_34" id=
"Page_34">-34-</a></span> gyászünnepet ült, tapstalan közönségével
a néma szünetek alatt hallani lehete a sóhajt: «Kyrie eleyzon…»</p>
<p>Meg volt hagyva, hogy mulatni kell! A legelső grófi házak egyike
megnyitá dísztermeit, összehivá a birodalom legfényesebb főurait és
delnőit, s a külföldi művészeket, a kik őket mulattassák. A terem
megtelt a nagyságos nagy urakkal, és ime egy sem hozott orczáján jó
kedvet magával, de gyászt, fekete gyászt öltönyén, mint kik halotti
torra jöttek, nem vigadni, de temetni, és nem egymásnak örülni,
hanem egymást vigasztalni.</p>
<p>Egy hirhedett zeneművész leült a zongora elé s a legkedveltebb
tánczok zenéit verte el az érczhúrokon. Ah az érczhúrokat lehet
kényszeríteni, hogy vígan szóljanak, nem a sziv húrjait; senki sem
állt a tánczba; csak némán, szomorúan lézengtek, mint a kik félnek
egymás bánatát sérteni időtelen nyájassággal.</p>
<p>A művész elhagyta a tánczzenét és mintegy önkénytelen ihletéstől
áthatva, elkezdé a zongorán hangoztatni Mozart requiemét.</p>
<p>És e hangra egyszerre kicsordult a köny a jelenlevők szemeiből,
e legfájóbb, – keserűbb; a gyászolók, a sértett szivűek egymás
vállára borulva zokogtak a közgyász fölött, és a legnagyobb férfiak
nem tartották szégyenüknek együtt sirni a sirókkal; a zengzetes
dalidóból requiem lett, szomorú, halotti ünnep.</p>
<p>Minden ember sirt, zokogott s sietett el haza onnan: félóra
alatt vége volt az egész vig ünnepélynek.</p>
<p>Ilyen vigalmak történnek most a nagy orosz birodalom
fővárosában.</p>
<p>És senki sincs, a ki oda vetné magát a minden oroszok urának
lábaihoz és szólna neki igaz szóval:</p>
<p>Oh uram, irgalmas úr, engedd el a vigalmak napjait nekünk:
halottja van minden háznak, gyász van itt minden családban; ha már
halottakat szerzél nekünk, engedd, hogy sirassuk őket. És te magad
is sirj velünk; mert te legtöbbet veszítél!… «Kyrie eleyzon!…»</p>
<hr class="chap" />
<div class="chapter"></div>
<p><span class="pagenum"><a name="Page_35" id=
"Page_35">-35-</a></span></p>
<h2>EGY VERS TÖRTÉNETE.</h2>
<p>Sokszor el volt már mondva, de nem lehet elégszer fölemlegetni,
hogy az 1848-iki országgyülési rendek azon határozata, mely által a
jobbágyokat fölszabadíták, képezi egyik legfényesebb lapját a
magyar történetnek.</p>
<p>Növeli e lap fényét az, hogy egy tagadó szó, egy kétségeskedő
ellenvetés nem vegyült a közegyetértés határozatába; egy általános
«úgy legyen» örökíté meg az indítványt.</p>
<p>A magyar nemesi, úri, előkelő rend egy közöröm pillanatában
feláldozá jogait, czímeit, vagyonát; a miért azután azt a jutalmat
nyerte, hogy ha megszünt dicsekedni az őseivel, dicsekedhetik most
méltán a fiaival.</p>
<p>Pedig bizony csak alig hogy egy hajszálon mult, hogy e fényes
lapján a magyar históriának, ha nem is asteriscus, de legalább
sajtóhiba alakban egy kelletlen folt nem támadott.</p>
<p>Volt ugyanis Pozsonyban egy kis töredék; igaz, hogy nagyon
kicsiny, de mégis épen elég arra, hogy a nemzeti egyetértés
csorbáját képezhesse; melynek ez egyenlőségi elv egész
kiterjedésében nem nyerte meg föltétlen tetszését, s ennélfogva
hajlandó volt az ellen valami gyönge oppozitiót megkisérteni.</p>
<p>Kik voltak ezek? azt ne keressük már; kigyógyultak azok mind,
rájok sem lehetne ismerni többé.</p>
<p>Föllépésükből nem nagy veszedelem támadhatott volna ugyan, de
mégis úgy állt volna az ott, mint az ó intézmények vétója a
megifjodó Magyarország közóhajtása előtt. <span class=
"pagenum"><a name="Page_36" id="Page_36">-36-</a></span></p>
<p>… Egy vers kezdett el ez időkben kézről-kézre járni; akkor csak
kéziratban volt meg, nyomtatásra nem került.</p>
<p>A vers Petőfié.</p>
<p>Ezzel a sorral kezdődik:</p>
<p>«Dicsőséges nagy urak! Hát hogy vagytok?»</p>
<p>Az említett frakcziócska gyülhelyén épen azon reggel, melyen a
nevezetes indítványnak kelle tétetni, mint legújabb újdonságot
olvasták ezt a költeményt, s úgy látszott, hogy mindenki fázik
utána; valaki Pestről hozta azt, azzal a hírrel, hogy ott már
éneklik az utczán.</p>
<p>K. Miklós, derék szabadelvü hazánkfiától kérdezik a halvány
arczú emberek, hogy igaz-e a hír, miszerint a Rákoson negyven
ezernyi pórhad van összegyülve?</p>
<p>K. Miklós, ki jól ismerte ekkor e szavak horderejét, az előtti
nap érkezvén Pestről, azt felelé:</p>
<p>– Bizonyosan nem tudom: – de biz ott könnyen lehet több is.</p>
<p>E remegés közben meglátják az ablakon át Széchenyit az utczán, s
látva, hogy ő is odasiet, reményteljesen néznek eléje, kiről
tudták, hogy véleményében semmi népgyűlés, semmi pamphlet meg nem
ingatja, s ki a pesti forradalmat nagy tréfásan
«parapluie-revolutiónak» szokta nevezni.</p>
<p>A lépcsőkön egygyel az ultrák közül találkozott a nemes gróf; ki
őt, hosszú veres tollas calabriai kalapját fél szemére nyomva,
köszönté új divatú «adjon Isten»-nel.</p>
<p>– Bon jour, citoyen Széchényi.</p>
<p>A gróf utána nézett s visszaköszönté:</p>
<p>– Bon soir, citoyen Sansculotte.</p>
<p>Ezzel ment nyugton a klubb terme felé, felnyitá az ajtót,
megállt a küszöbön s végig nézve a sápadt, kétkedő arczokon, miknek
minden gondolatját olvasták delejes szemei, sarcasticus
mosolygással így köszönt be hozzájuk:</p>
<p>«– Dicsőséges nagy urak, hát hogy vagytok?»…</p>
<p>Tudta, hogy ez a sor cseng valamennyinek a fülében?</p>
<p>… Még aznap «egy szó ellenmondás nélkül» keresztül <span class=
"pagenum"><a name="Page_37" id="Page_37">-37-</a></span> ment a
táblákon a jobbágyság felszabadítása iránti törvényjavaslat, minden
záradék, minden mentalis reservata nélkül; a maga tiszta, naptól
született szüzességében.</p>
<p>Hogy ez megtörtént, az ránk nézve nagy haszon; de hogy egy szó
ellenvetés nélkül történt meg, az a dicsőség!</p>
<p>A nagy majoritás «amen» kiáltásának dicsőségét engedjük az
indítványt tevő szónoknak; de a minoritás hallgatása Széchenyi «jó
reggelének» érdeme.</p>
<hr class="chap" />
<div class="chapter"></div>
<p><span class="pagenum"><a name="Page_38" id=
"Page_38">-38-</a></span></p>
<h2>ADOMÁK SZÉCHENYI ISTVÁNRÓL.</h2>
<p>1. A pesti megyegyűlések híresek voltak 1848 előtt a nagy
politikai kérdések fölötti vitákról, mikben az ország legelső
politikai nagyságai vettek részt. Kossuth, Széchenyi, Nyáry,
Eötvös, Dessewffy Aurél stb. Ezekhez csatlakozott azután a kisebb
capacitások tábora. Báró B. Pali, kit mind testének terjedelméről,
mind szellemének a nagy testhez aránytalan voltáról ismert
mindenki, hol az egyik párthoz szokott csatlakozni, hol a másikhoz.
Egy kérdésben tetszett neki a conservativ párthoz szegődni. Előre
bejelenté Dessewffy Aurélnek, ki a párt vezérszónoka s
indítványtevője volt, hogy ő is speekelni fog mellette.</p>
<p>A gyülésben azonban vette észre Dessewffy, szokott éles
figyelmével, hogy indítványa az első ellenzéki czáfolat után
fényesen meg fog bukni, azért nagy hirtelen visszavonta azt, s B.
Paliban bennrekedt a fényes dictió. Délután Széchenyi sétál a
Dunaparton gróf W.-mal és beszélget; szemközt jön rá B. Pali s
elkezd rögtön expectorálni, hogy: «nézzétek ezt az ostoba
Dessewffyt, már micsoda ügyetlenséget követett el ma a gyűlésen!»
Széchenyi nem felel rá, hanem úgy tesz, mintha W.-mal beszélne.</p>
<p>«Hát a mi anekdotát elkezdtem, folytatom. (Semmi anekdotát sem
kezdett el azelőtt.) Húzza a hat osztrák matróz az evezőt keményen
a Bosporusban s halad nagy izzadva. Utánuk jön egy török a maga
kaikjában, ez nem fárasztja magát, felhúzta a vitorláját, a szél
viszi ingyen, ő pedig szépen csibukozik. Mikor elhalad a lapátoló
osztrákok <span class="pagenum"><a name="Page_39" id=
"Page_39">-39-</a></span> mellett, gyorsan hátrahagyva őket maga
mögött, az egyik matróz azt mondja a többinek:</p>
<p>«Jetzt schaut’s den dummen Türken an!»</p>
<p>B. Pali azt mondja: «nagyon jó!» s azzal odább megy.</p>
<p>Széchenyi utána néz s igy szól W.-hez:</p>
<p>«Jetzt schaut’s den dummen Türken an!»</p>
<p>2. Egyszer meg ugyanazon pesti gyülésen a hires iró Majláth
támadta meg Széchenyit vakmerő kiméletlenséggel. Gyülés után aztán,
gyönge lelkek szokása szerint, odaszaladt a méltatlanúl bántott
ellenfélhez s bocsánatot kért tőle, hogy ne nehezteljen erős
kifejezéseiért. «Oh egészen más van az eszemben, mond Széchenyi,
mint rád haragudni. Épen most egy jó szórejtvényt csináltam, a
minek megoldását rád bízom, mint híres rejtvénymegfejtőre.» –
«Kérlek!» mond készen Majláth, ki nagyon örült, hogy ilyen olcsón
helyreáll a barátság. – «Tehát az egész egy német Kraftausdruck; az
első szótagtól rettegnek a hajósok; – második szótag egy
tulajdonszó, a harmadik szótag egy előrag, tudod præpositió, a
negyedik szótag pedig az emberi testnek egy része.» Majláth még
egyszer elmondatta magának a rejtvényt: «nehéz feladvány!» – «No ha
ki nem találnád, hát felirom a megoldását egy látogató jegyre, de
ne nézd meg addig, míg le nem tettél a megfejtés lehetőségéről.» –
Majláth megigérte s csaknem elkésett a fejtörésben gróf K…
ebédjéről, hova ő is hivatalos volt a többi ó-conservativ urakkal.
Azok kérdezik tőle, hogy hol késett? Mondja, hogy Széchenyi adott
neki egy szórejtvényt, a mit nem tud megoldani. Elmondja a többi
uraknak is. Azok sem boldogulnak vele. Az első szótag
kitalálhatatlan. Mitől félnek a hajósok? «Sturm.» «Wind»? Mind nem
vezet a megoldásra. Végre előkérik a czédulát. – Hát biz az az első
szó «Leck». A mi jelent ugyan «hajón támadt lyukat» is, de az
ismeretes német Kraftausdrucknak egészen más bevezetésül szolgál. –
Ez volt Széchenyinek a válasza a dictióra! <span class=
"pagenum"><a name="Page_40" id="Page_40">-40-</a></span></p>
<p>3. Egyszer Gr. Károlyi István meglát Széchenyinek az oldalán egy
szép antik kardot, s azt mondja neki: «add nekem azt a kardot,
megveszem.» «Nem eladó.» «Adok érte száz aranyat.» «Már úgy eladó.»
Azzal leoldta az övéről a kardot, s az nap gr. K. I. két karddal,
Széchenyi pedig kard nélkül ment haza a gyülésből. Hanem az eladott
kardjánál volt egy még szebb antik kard Kubinyi Ferencz birtokában,
a mire meg Széchenyinek fájt a foga, ő meg ahoz ment: «Add nekem
ezt a kardot, megveszem.» «Nem eladó.» «Adok érte ötven aranyat.»
«Már úgy eladó.» Látjátok! mondá Széchenyi azoknak, kik mind a két
jelenet tanui voltak, már ezt más ember úgy csinálta volna, hogy a
kapott száz aranyat egészen oda kinálta volna a másik kardért, én
pedig kaptam egy szebb kardot s nyertem rajta ötven aranyat.</p>
<hr class="chap" />
<div class="chapter"></div>
<p><span class="pagenum"><a name="Page_41" id=
"Page_41">-41-</a></span></p>
<h2>RABLÓ KALAND.</h2>
<p class="center">(Igaz történet.)</p>
<p>Ez évben történt, márczius 31-én, hogy egy öt tagból álló uri
társaság V. megye erdőségeiben szalonkára vadászott. Mind az öten
fiatal emberek, régi összeszokott jó pajtások, a művelt körök
tagjai, tudományos pályát végzett férfiak. Köztük az ifjú .....y,
fia az egykori V. megyei provisorium alatti főispánnak.</p>
<p>A provisorium főispánja nem hagyott nagy vagyont gyermekeire,
azoknak egy nagy erdőség képezi örökségüket, melyből a vágott fát
adogatják el, s az ebből nyert összeget a legidősebb fiu szedi be
és osztja ki testvérei között, ugyanaz, ki az emlitett
vadásztársaság egyik tagja volt. A többieket nevezzük X. Y. Z.
Q.-nak.</p>
<p>Este felé X. meghívja a többieket nem messze eső lakába
vacsorára, előre izenve nejének, hogy vendégeket visz.</p>
<p>Ugyanebben az erdőben történt sok év előtt, hogy .....y apja,
mikor még főbiró volt, a mint kocsijával a hegyoldalról
leereszkedik, jajkiáltásokat hall, s látja, hogy egy híd előtt több
rabló egy szenes fuvarost fosztogat. A főbiró kapja puskáját, a
rablók közé lő, egy elesik, de megint felszedi magát, s menekül
társaival az erdőbe. A közel falu népe üldözésére indul,
vérnyomokat találnak, azokat követik, a vérnyomok azonban a
bozótban elvesznek, s a rablók nem találhatók. Egy jómódu birtokos
gazda azonban soha se tért vissza házához többet. Mindenki
<span class="pagenum"><a name="Page_42" id=
"Page_42">-42-</a></span> azt hiszi, hogy az volt a rabló, ki
valahol a berekben elveszett.</p>
<p>A vadásztársaság tehát vigan vacsorál egész napi fáradság után
X. vendégszerető házánál, midőn kétfelé tárul a szárnyajtó s belép
rajta három férfi felvont sárkányú fegyverekkel.</p>
<p>Senki se mocczanjon, kiált a középső. Melyik önök közül
.....y?</p>
<p>A kérdezett feláll és mondja, hogy ő az.</p>
<p>– No hát tudd meg, hogy mi vagyunk annak az embernek a fiai, a
kit a te apád agyonlőtt. Megesküdtünk, hogy a fiain állunk boszút.
Imádkozzál, meghalsz!</p>
<p>A házi gazda e szóra a parancsoló rabló elé lépett s elkezdte
azt kérlelni.</p>
<p>– Édes földieim, csak nem fogtok itt az asszonyok előtt ilyen
gyilkosságot elkövetni…</p>
<p>– Igaza van az urnak, mondá a rabló. Ez nem volna illendő. Itt
nem. Gyere ki az udvarra!</p>
<p>A fiatal .....y követte szótlanul a fölhivást s kiment az
udvarra.</p>
<p>– Add ide a mid van! parancsolá a rabló.</p>
<p>Az ifjú lehúzta gyűrűjét, átadta óráját, kétszázharmincz forint
volt a zsebében, egy «Pesti Naplóba» takarva, mit előtte való nap
vett be az eladott fáért, azt is odaadta.</p>
<p>A rabló megszámlálta: «kétszázharmincz forint!»</p>
<p>– Most vetkőzzél le!</p>
<p>Az ifjú levetette kabátját, mellényét.</p>
<p>De már tovább nem állhatta a házi gazda: odarohant a
rablókhoz.</p>
<p>– Azt nem engedem, hogy itt az én szemem láttára egy pajtásomat
meggyilkoljátok, az én udvaromon. Szerencsétlenséget hoztok vele
magatokra is. Ilyen borzasztó tettre három vármegye hajtóba vesz
benneteket. Minden embert szerencsétlenné tesztek, a ki csak egy
falat kenyeret ád még nektek. Nekem is ezer bajt csináltok
vele.</p>
<p>– Jól van: mondá a rabló. Tehát nem öljük meg itt. <span class=
"pagenum"><a name="Page_43" id="Page_43">-43-</a></span> Hanem
esküdjél meg, te gyilkos fia, hogy ma éjjel tizenkét órakor kijösz
hozzánk a g....i puszta-kúthoz, ott azután majd megtudod, hogy mit
végezünk veled?</p>
<p>Az ifjú .....y megesküdött a rablóknak, hogy ki fog menni
hozzájuk a puszta-kúthoz.</p>
<p>Azzal a rablók visszaadták pénzét, óráját, gyűrűjét, ruháit s
eltávoztak, gúnyosan kiáltva: «a viszontlátásig!»</p>
<p>A társaság visszament a szobába, hanem a jó kedvnek és
vacsorálásnak természetesen vége volt.</p>
<p>Mit fog most csinálni .....y?</p>
<p>– Hát kimegyek hozzájuk éjfélkor a g.....i kútra, a hogy
megesküdtem nekik.</p>
<p>– No azt a bolondot nem teszed! mondja neki Y. bajtárs. Ki
tartana becsületkérdést rablókkal szemben? Csakhogy
kiszabadulhattál a körmeik közül. Most legokosabb lesz, ha eljösz
velem az én tanyámra, az jó három óra járásnyira fekszik innen.
Éjjel van, elmenekülhetünk. Nálam nem fognak keresni.</p>
<p>Azzal valamennyien rábiztatták .....yt, hogy bizony szökjék, és
rejtse el magát Y. szállásán, míg végre a fiatal ember ráállt, s
pajtása vezetése mellett neki indult az erdőnek. Árkon bokron,
hegyszakadékokon keresztül szerencsésen megérkeztek éjfél tájon Y.
tanyájára, mely egy puskalövésnyire lehetett a falutól s ott
siettek mentül elébb ágyba juthatni.</p>
<p>Az izgatottság alig hogy engedé .....yt elaludni, a midőn egy
óra táján zörgetnek az ablakán s hangzik a rabló ismeretes
szava.</p>
<p>– Hej hej! .....y! Szépen szavadnak álltál! Hát kijöttél a
puszta kúthoz? Ez az eskü? Most már gyere elő!</p>
<p>A fiatal ember rémülten ugrott fel ágyából s hasonmászva, hogy
az ablakból észre ne vegyék, két közbeeső szobán keresztül,
átlopózott Y. barátjához.</p>
<p>– A rablók nyomomba akadtak…</p>
<p>– Hallom, szól Y. De nem baj az. Az ajtók zárva vannak. Mi
ketten vagyunk, ők hárman. Mi belül, ők kivül. <span class=
"pagenum"><a name="Page_44" id="Page_44">-44-</a></span> Ha be
akarnak törni, lelövöldözzük őket. Eredj vissza a szobádba a
puskádért és öltönyödért, s aztán gyere megint ide.</p>
<p>Az ifjú .....y ismét visszacsúszott hálószobájáig s még kétszer
megtette ezt az útat oda és vissza, az ablakokon dörömböző rablók
előtt.</p>
<p>Végre a rablók Y. ablakára mentek zörgetni.</p>
<p>– Nyissa ön ki az ajtót, hadd hozzuk ki .....yt.</p>
<p>Y. kikiáltott, hogy .....y nincs itt.</p>
<p>– Ha nincs itt, odább megyünk, az urat nem bántjuk. De ha ki nem
nyitja az ajtót, rágyujtjuk a házat.</p>
<p>– No hallod-e, ez nem bolondság, sugá Y. bajtárs az üldözöttnek,
ha kipörkölnek innen bennünket, végünk van. Neked futnod kell
innen. Itt az előszobában alszik a hetesem, hű, megbizható ember,
ez el fog téged vezetni L**ig, a hol a szolgabiró lakik, ott
beszállhatsz N. ügyvéd bajtársunkhoz. L**ben már pandurok vannak,
ott nem fog semmi zsivány keresni.</p>
<p>.....y elfogadta a menekülési tervet, vette puskáját, a hetes
kalauzolása mellett a kerten keresztül menekült, míg a rablók az út
felől zakatoltak, s azzal neki a süppedéknek, bozótnak torony
irányában L** mezőváros felé.</p>
<p>Reggel négy óra lehetett, midőn L**be megérkezett, kifáradtan,
kimerülten, testi, lelki gyötrelmektől agyonkinozva. A felköltött
házi gazda bámulva kérdezé: mit keres itt ily szokatlan órában?</p>
<p>– Ne kérdezz semmit, szólt .....y, oda vagyok. Adj valami helyet
a hova lefeküdjem. Ne csinálj semmi hozzákészülést, lefekszem az
irodádban a pamlagra, betakarózom a köpönyegemmel, s alszom
ott.</p>
<p>N. pajtás tehát engedte lefeküdni barátját, s maga is ment
tovább aludni.</p>
<p>Az agyonhajszolt ifjú aludt, a hova lefeküdt, míg barátja reggel
át nem jött irodájába.</p>
<p>– Nos hát hogy aludtál? kérdé tőle N. <span class=
"pagenum"><a name="Page_45" id="Page_45">-45-</a></span></p>
<p>– Elég jól, csakhogy most úgy érzem magam, mint a kit
összetörtek, s a fejem fáj erősen.</p>
<p>Ezzel N. szétnéz iróasztalán, s megdöbbenve mond:</p>
<p>– Hanem hat pajtás, ne tréfálj velem. Minek tetted el a
pénzemet?</p>
<p>– Én? a te pénzedet? kiált felriadva .....y.</p>
<p>– Igen, igen. Tegnap este kaptam meg egy öreg asszony perében az
elmarasztaltnak a részletfizetését. Ide tettem az asztalomra. Azóta
itt senki nem járt, s a pénz most nincs itt.</p>
<p>.....y erre dühre gerjedten ugrik fel a fekhelyéről s puskájához
kap.</p>
<p>– De most már ki innen a szobából, mert keresztül lőlek! Eredj,
hivasd ide nekem a szolgabirót, tartson fölöttem hivatalos
vizsgálatot. Más be ne lépjen, mert megölöm.</p>
<p>Szolgabiróért küldtek, az nem volt honn, jött helyette az
esküdt, egy pandurral.</p>
<p>– Mennyi volt az összeg, kérdé az esküdt az ügyvédtől, mely az
ön asztaláról eltünt?</p>
<p>– Kétszázharmincz forint, mondá N. Egy «Pesti Napló»-ba
takarva.</p>
<p>.....y azt hitte, hogy a világ szakad rá!</p>
<p>– Igenis, kétszázharmincz forint van nálam épen, egy «Pesti
Napló»-ba takarva. De ez az összeg az enyim, tegnap kaptam
faárában. Ez az összeg az éjjel már a rablók kezében volt, hogyan
kaptam? arra tanuim X. Y. Z. és Q. barátaim, hivassa ön őket ide
azonnal.</p>
<p>Erre N. ügyvéd elkezd nevetni, a nevetést osztja az esküdt,
felnyilik az ajtó s betódulnak rajta nagy kaczagás közt X. Y. Z. és
Q. jó pajtások.</p>
<p>– Nem szükség értünk küldeni, itt vagyunk magunktól! Csak egy
kis «tréfát» akartunk veled csinálni. Nem tudod, hogy április
elseje van?</p>
<p>… Tehát ez az egész testi-lelki agyonkínzás csak egy kis tréfa
volt jó barátok és művelt emberek között. <span class=
"pagenum"><a name="Page_46" id="Page_46">-46-</a></span></p>
<p>Össze voltak beszélve X. Y. Z. Q. és N. s azok rablóknak
öltözött cselédjei.</p>
<p>S miért követtek el ilyen kegyetlen tréfát egy jó pajtással?</p>
<p>«Azért, mert az a .....y olyan unalmas fiú, mindig közénk jár, s
nem akar velünk semmit «mitmachen.» Ki akartuk közülünk
ugratni.»</p>
<hr class="chap" />
<div class="chapter"></div>
<p><span class="pagenum"><a name="Page_47" id=
"Page_47">-47-</a></span></p>
<h2>EGY EMBER, KI GYALOG JÁRTA MEG PÁRIST.</h2>
<p>E napokban egy meleg délután sajátságos alak vetődött a szinház
udvarára. Torzonborz őszbevegyülő szakálla s a különös öltözet,
melyet e szakáll kiegészíte, minden jövő-menőnek felötlött erősen.
Fején katona holczmüczli, ahoz vászon katonakabát, magyar nadrág s
arra térdig érő harisnya húzva, poros katona-bakkancsokkal.</p>
<p>A jövevény azonban nem szólt senkihez, csak hagyta magát a
járó-kelőktől bámultatni, vállával a falnak támaszkodva.</p>
<p>Egyszer a szinészek egyike jobban a szeme közé néz s elkiáltja
magát: «hisz ez te vagy!»</p>
<p>– Persze, hogy én vagyok, felelt a kuszált alak. De nehezen
ismersz rám.</p>
<p>– Elhiszem azt, de te könnyebben rám ismerhettél, miért nem
szólítottál meg?</p>
<p>– Mert attól féltem, hogy azt fogod hinni, tán kérek tőled
valamit.</p>
<p>– Hisz a mi kevesem van, abból kérés nélkül is adnék, de hát
honnan jösz?</p>
<p>– Párisból.</p>
<p>– Hogyan?</p>
<p>– Hát csak gyalog.</p>
<p>– Mondták az onnan jövők, hogy hirtelen eltüntél onnan, azt
hitték elölted magadat.</p>
<p>– Eljöttem, mert az utolsó garasom is elfogyott, s haza jöttem
gyalog. Két hónap óta jövök. <span class="pagenum"><a name=
"Page_48" id="Page_48">-48-</a></span></p>
<p>Ott rögtön több ismerős is veszi körül a jövevényt, régi erdélyi
hadjáratbeli fegyvertársak, most szintén nyugalmas polgárok; a ki
még nem ismerné, bemutogatják egymásnak: hadnagy, jó vitéz volt a
maga idejében, aztán a nem neki való időben kedve támadt olyan
helyet keresni, a hol azt mondták, hogy vitéz emberekre van
szükség, kiment Olaszországba, onnan aztán egy kutyának való időben
ötvenketted magával, mint nyugtalan, türelmetlen embert elküldték,
sok viszontagságon át Párisba tévedt, ott olyan jó dolga lett, hogy
majd meghalt éhen, ismeretlenekhez nem folyamodhatott, ismerősökhöz
pedig épenséggel nem. Egy nap aztán meggondolta a dolgot, s
elhatározta, hogy haza fog jönni.</p>
<p>Hazajönni! annyi idegen országon keresztül, könnyű annak, a
kinek tele erszény, vagy alázatos ábrázat áll rendelkezésére, a ki
vagy fizetni, vagy koldulni tud, de hogy utazzék Páristól Pestig, a
ki ehhez nem ért?</p>
<p>Eleinte eladogatta testéről a ruhákat, a büszke magyar jelmezt,
s vett kopott zsibárus rongyokat, úgy jött faluról-falura odább.
Sehol sem kért semmit.</p>
<p>Mikor már nem volt mit eladnia magáról többé, egy este fáradtan
érkezett meg egy nagy franczia városba s egy kávéház verandája
alatt leült. A veranda alatt délczeg katonatisztek siestáztak,
kiket sértett a rongyos alak megjelenése. Egy közülök megszólítá,
mit keres itt?</p>
<p>– Ne olyan kevélyen vitéz uraim. Voltam én is valaha olyan
kardos úr, mint önök, s most sem vagyok se tolvaj, se koldus.</p>
<p>E szóra a franczia tisztek köré telepedtek, elmondatták vele
élte viszontagságait, s azután egymás között harmincz frankot
gyüjtöttek össze, ezt odadták utiköltségül a messze föld
árvájának.</p>
<p>Ez adománynyal tudott eljutni egész a határszélig. A német
földön megállították. Utlevélnek persze híre sem volt nála.
Elmondta őszintén, hogy kicsoda, s hogy a Székelyföldön van
otthona. <span class="pagenum"><a name="Page_49" id=
"Page_49">-49-</a></span></p>
<p>A lelkiismeretes urak rögtön táviratoztak Bécsbe, Budára, s szép
időbe került, míg a válasz visszaérkezett, hogy állítása való,
ereszszék szabadon. Ez alatt legalább az európai diplomatia
költségén élt.</p>
<p>Ott adtak neki útlevelet és ötven krajczárt.</p>
<p>Ötven krajczár nem nagy kapitális, de untig elég arra, hogy
takarékos ember egy német fejedelemségen átutazzék vele; a
fejedelemségben megint adtak neki más útlevelet és ötven
krajczárt.</p>
<p>Gondolta magában, ez így pompásan megy, utazni a szövetség
költségén; hanem a harmadik status határán megtagadták tőle az
ötven krajczárt, ott bizonyosan elébb a budgetben kell tárgyalni az
ilyen költségeket.</p>
<p>Itt tehát már törni vagy szakadni kellett. Épen Németországban
kezdeni el a koldulást? az nem lehet. Éhen meghalni? azt inkább
lehet.</p>
<p>Az utolsó hat krajczárral zsebében érkezett egy német városba,
mely híres fürdőhely, nagyon járják az angolok. A legelső
vendéglőben, a hová pihenni betért, azzal utasították el, hogy itt
nincsen közkorcsma, ide csak vendégek térhetnek be, a kik lóval
jönnek. Ment a másikba, ott is azzal utasították el, ment a
harmadikba, ott is azt ismételték. Jó rend van itt!</p>
<p>Ekkor újra visszament az elsőhöz.</p>
<p>– Ez azon vendéglő, a hová lóval lehet szállni? kérdé fennyen a
háziszolgától.</p>
<p>– Ez az.</p>
<p>– Mutassa, milyen az a lovak számára való szállás?</p>
<p>A szolga bevezette az istállóba, az is tele volt ugyan angol
urak lovaival, de egy hely még üresen volt, s szépen megvetve fris
szalmával, a jászolban illatos széna készen.</p>
<p>Friss szalma! illatos széna! Milyen jó angol urak lovainak
lenni! Jójczakát édes barátom. Majd csak magam aluszom itt.</p>
<p>Reggel megy a vendéglőshöz s mondja, hogy fizetni akar az
istállóért, egy lóért. <span class="pagenum"><a name="Page_50" id=
"Page_50">-50-</a></span></p>
<p>– Hát hol az a ló?</p>
<p>– Én vagyok magam az a ló.</p>
<p>Egy ilyen ötlettel valami franczia vaudevilleiró divatlionná
lenne egy saisonra; no de ő is nyert vele annyit, hogy a korcsmáros
nem fizetteté meg, inkább még reggelit is adott neki azért, hogy
olyan jól megnevettette. Mert nevetséges dolog ez nagyon.</p>
<p>És így jött egész Magyarországig, hallgatva és éhezve ott, a hol
nem kérdezték meg, mit szenved?</p>
<p>A magyar határon belül ért azután tetőpontot nagy insége. Itt
csak nem szólhatott az embereknek. Szép is lett volna! egy magyar
vitéz, a ki elhagyta hazáját, családját, házi tüzhelyét, a ki
eltávozott fényes reményekkel, büszkén, dicsszomjasan s most
hazatér rongyosan, éhesen, megalázva: hogy mondhatná ez valakinek,
im itt vagyok!</p>
<p>Legsanyarúbb állomása volt a legutolsó, a budai lánczhidfőtől a
pestiig. Itt mind tudva van, két mérges oroszlány ül kőből
kifaragva, a mi azt jelenti, hogy minden átmenőnek két krajczár
váltságot kell fizetni.</p>
<p>Két krajczár hiszen nem pénz! de hol vegye, a ki most esett le a
holdból?</p>
<p>Végre itt is megszánta néma arczát egy emberséges fuvaros, azt
mondta neki, kapjon fel üres szekerére, ha át akar jutni; s így ért
el hazája fővárosába, országa szivébe, az, a ki…</p>
<p>Nincsen tovább.</p>
<hr class="chap" />
<div class="chapter"></div>
<p><span class="pagenum"><a name="Page_51" id=
"Page_51">-51-</a></span></p>
<h2>HINNI ÉS NEM HINNI.</h2>
<p>Mit ér abban válogatni, hogy mit higyjünk és mit ne higyjünk?
Mit ér az imádság jó tett nélkül? A puszta szótól senki sem
üdvözül, és tudatlansága miatt senki el nem kárhozik.</p>
<p>Ezt tartsátok meg, hogy a hit szeretet nélkül, megholt állat,
mielőtt e kis elbeszélés olvasásához fognátok, mely bár egy kissé
nevettetésre van szánva, de tanuság vagyon annak mélyén.</p>
<p>Élt, de még most is él a Tisza két partján egy híres nevezetes
család, melynek minthogy nem akarom valódi nevét kitenni, nevezzük
azt Nemesházynak.</p>
<p>Még a tizenhetedik század közepén szakadás történt ezen jeles
nemzetségben, olyan formán, hogy az akkori országos zavarok közt
egyike a Nemesházy ősöknek kivándorolván Erdélybe, ott felvette a
református hitet, a többiek katholikusok voltak, s később
helyreállván a békesség, ő is visszatért jószágára, de azután is
református maradt.</p>
<p>Ezután örökös volt a villongás a két külön templomba járó
családág között, mely firól fira adatott át, és soha se birtak
kibékülni egymással.</p>
<p>A mellett mindenféle praktikát elkövettek, hogy egymást saját
hitökre térítsék. A katholikus hitet követő családágból nagy
hatalmas férfiak támadtak, zászlós urak, prépostok, czimzetes
püspökök, kik nagyszerű kecsegtető ösztöndijakat alapítványoztak
azon Nemesházyak részére, kik a katholikus hiten vannak, vagy arra
áttérnek, viszont <span class="pagenum"><a name="Page_52" id=
"Page_52">-52-</a></span> a református család tekintélyes férfiai,
kik közé nem egy alispánt, főkurátort, sőt még egy superintendenst
is lehetett számítani, hasonlóul mindent elkövetének, hogy a
rokonág téveteg juhait magukhoz térítsék. A számos és elterjedt
kettős családban akadt is egyszer-másszor vagy egyik, vagy másik
oldalon egy-egy kevésbbé szilárd tag, ki elhagyta apái hitét, s
nagybátyjaiéra tért át, a min azután a milyen nagy volt az öröm és
diadal az egyik részen, oly nagy volt a harag és elkeseredés a
másikon.</p>
<p>Ez a harcz pedig folyt ivadékról ivadékra. A két osztályos
rokon-család egyikének jószága a Tisza jobb partján, a másiké a
balparton volt, s minthogy időjártával a család nagyon
elszaporodott, a jószág sok apró részre eloszlott, egyik vagy másik
azután vagy eladósodott, vagy elprédálta vagyonát s kénytelenné
lett birtokát eladni. Ilyenkor azután a két családág egész
hadjáratokat folytatott egymással, nehogy vagy a református család
vehessen meg egy talpalattnyit a katholikus ág jószágai közepében,
vagy ez amazéban, s lettek belőle a sok ősiségi, zálogjogi,
elsőbbségi, ujra osztozási, cserélési, s más eféle pörök, a mik
időjártával markális, violentiális, repoziczionális, kriminális s
más eféle ális pörökkel szaporodva egész asztagokká nőttek a
családi levéltárakban, és egynek se szakadt soha vége.</p>
<p>Már ebben a században történt, hogy Nemesházy Kálmán ifjú
jurátus korában megismerkedék Pesten egy, ugyancsak Nemesházy
családból való Erzsébet nevü leánynyal, ki akkor itt nevelőben
volt. Valami házi mulatság alkalmával látták meg egymást, s
megtetszettek egymásnak.</p>
<p>Úgy hiszem igazuk is volt. A ki azon időbeli arczképeiket látta
a Nemesházy kastélyokban, Kálmánt asztrakán prémes fekete mentében,
kondor fekete hajjal, pörge bajuszszal, gömbölyű teli orczával, és
Erzsébetet, pásztor leánynak öltözve, hóna alatt átkötött piros
övvel, mely fiatal keble szelíd domborulásait még jobban kitűnteté,
<span class="pagenum"><a name="Page_53" id=
"Page_53">-53-</a></span> s a lefelé omló szép szőke hajfürtökkel,
s szelíd buzavirágszinü szemeivel, lehetetlen, hogy át ne lássa,
miszerint ahoz bizony nem sok biztatás kellett, hogy két ilyen
fiatal ember egymásba bele szeressen, kivált, mikor azt előre
tudták, hogy nekik némileg kötelességük is egymást szeretni, mert
mindketten Nemesházyak, bárha távoli is a rokonság.</p>
<p>Arra természetesen egyiknek sem volt gondja, hogy ki miféle
hiten van? Az ilyen fiatal emberek egészen más dolgokról
katechizálják egymást, s hamar túlteszik magukat mindenféle dogmán.
Mire Pestről haza kellett menniök, egyik is olyan szerelmes volt,
mint a másik, s odahaza, mihelyt alkalmuk nyílt, tudaták azt
szülőikkel.</p>
<p>No iszen lett ebből szép történet. Kálmán szülői reformátusok
voltak, Erzsébeté katholikusok. Mind a két család ellene szegült e
szövetségnek, melyhez hasonló hallatlan volt még a két rokonág
krónikáiban, kik egymást ez ideig csak gyűlölni tudták, s fiaikat
és leányaikat a gyülöletben nevelték fel szépen.</p>
<p>Elébb ki akarták őket tagadni mindkét félről, de hogy a fiatalok
a Tiszába ugrást kezdték emlegetni, mégis meggondolta magát mind a
két fél, s inkább hasznot akart húzni ez esetből, hogy sem kárt, s
azt határozá el, hogy no hát, ha olyan nagyon szereti gyermekét az
a másik, hát bizonyítsa be, térjen át az ő hitére.</p>
<p>Mindkét félnek érdekében állván, szerelemből missiónáriusokká
lettek, s ki mi jót tudott saját hitéről, azt a másiknak szivébe
oltogatá, úgy hogy mikor a két szerelmes egy-egy boldog órát
tölthetett egymással, nem különben beszélének az alatt, mintha a
tridenti zsinatban értekeznének a hussziták paragrafusairól.</p>
<p>Eldicsérték egymás papjait, megismerteték a szép imákat, szép
ünnepi szónoklatokat, miket azok mindkét részről tartanak, és a
miben mindkettőnek igazuk volt.</p>
<p>Végre is a szerelem sokat tehet.</p>
<p>Mikor az ember nagyon szerelmes, még a pokolban <span class=
"pagenum"><a name="Page_54" id="Page_54">-54-</a></span> sem igen
válogat, nem hogy még a mennyországban, s ha néha e tárgy fölött
kissé csípősebb szóváltások történtek a szerető felek között, az
«osculum-pacis» (a béke csókja) ismét rendbe hozott mindent, mely
mint tudjuk azon egy különös pont, melynek érvényességét semmiféle
schisma (hitszakadás) sem vetette el, s melyben orthodoxusok és
reformátorok egyaránt örömest találkoznak.</p>
<p>Erzsike annyira haladt már, hogy egy vasárnapon a kálvinista
tiszteletes prédikácziójára is elment, s megvallá, hogy az igen
szép volna, csak olyan hosszú ne volna. Kálmán viszont péntek napon
ebédre maradt Erzsike szülőinél, s elismeré, hogy vannak ételek,
melyek vajjal is igen jók, s biz ő – Erzsikéje kedvéért – nem csak
bőjtölni, de még koplalni is kész volna; – a mi két külömböző
dolog.</p>
<p>Ilyenformán szépen közeledének az ifjak egymáshoz; kölcsönösen
átjártak egymás szülőihez, rokonaihoz, kik nagy örömben kezdének
már lenni a fölött, hogy családjaik ilyen szépen közelednek
egymáshoz s mindegyik előre dicsekedett a hódítással, melyet közel
gondolt lenni. A midőn egy napon Kálmán atyja Egerből kap egy
levelet fiától, melyben az tudtára adja, miszerint ő részint az
igaz hit tanai által meggyőzetve, részint szerelme által
indíttatva, az alólírt napon a római szent egyház hívei közé tére
át.</p>
<p>Ugyanazon a napon Erzsike apja Egerben kap levelet a leányától
Debreczenből, melyben az tudtára adja, miszerint ő egyfelől
meggyőződését követve, másfelől Kálmán iránti szerelemből, e mai
napon, kitöltve a hatheti vizsgálatot, a református hitre tére
át.</p>
<p>E szerint megint ott voltak, a hol az előtt, csakhogy
megfordítva. A szülők végre is kénytelenek voltak beleegyezni a
házasságba, a mi nem sokára meg is történt, s mint tudjuk, nem volt
Isten áldása nélkül.</p>
<p>Tanulság pedig ebből az: hogy hit dolgairól vitatkozni nem
laikus embernek való. Minden hit jó, csak megtartsátok,
<span class="pagenum"><a name="Page_55" id=
"Page_55">-55-</a></span> s legyen mindenki tisztelettel a másé
iránt. A teremtő egyik embernek is olyan édes atyja, mint a
másiknak, nem elég, hogy valaki azt mondja: «uram-uram!» hanem
szükséges, hogy szivében szeretet legyen, mely nélkül a hit megholt
állat.</p>
<hr class="chap" />
<div class="chapter"></div>
<p><span class="pagenum"><a name="Page_56" id=
"Page_56">-56-</a></span></p>
<h2>SYLVESTERÉJ UTOLSÓ PERCZE.</h2>
<p>Deczember 31-dike van. Éjfél körül jár az idő. A befagyott
ablakokon szikrázik a jégvirág. Benn a fényes teremben jókedvű
társaság ül együtt, hosszú terített asztalnál, kedélyesen
poharazva. Az asztalfőn ül egy piros, életerős férfi, mellette egy
teltarczú fekete szemű hölgy, karját annak nyaka körül fonva, s
fürtös fejét vállára fektetve; köröskörül fény és bőség.</p>
<p>Ki ne tudná első látásra, hogy e vidám társaság itt Sylvester
éjét ünnepli, a hogy szokták jámbor keresztyének; s hogy az ott a
ház ura, kit Isten minden jókkal megáldott, s mellette, a ki
vállára fonódik, az a hű életpár, a kedves feleség.</p>
<p>De ez nem igaz.</p>
<p>Itt nem Sylvesteréjet ülnek, hanem halotti tort; – ma temették
el a ház asszonyát, tegnap halt meg, – ez a ház nem azé, ki benne
dőzsöl; hanem a meghalt nő árva gyermekeié, kiket a férj elűzött a
világba, – s az a némber ott, az a titkos szerető, ki miatti
bánatában a nő meghalt.</p>
<p>Hanem azért hát mulatnak.</p>
<p>A szoba bútorzata ódon; bizonyosan úgy maradt ivadékról
ivadékra; milyen jó lesz azt az özvegy férjnek majd
elkótyavetyélni.</p>
<p>Van egy régi lábas óra a szögletben, fekete már a vénségtől,
alakja olyan, mint egy ódon zárda tornya, bástyafokkal,
szélvitorlákkal. Valaha templomos barátok refektoriumában állhatott
az, s midőn a zárdát megszűntették, <span class="pagenum"><a name=
"Page_57" id="Page_57">-57-</a></span> az is dobszóra került s most
profánus társaságnak mutatja az idők mulandóságát.</p>
<p>De azért itt is csak teszi kötelességét. A torony aljában ül egy
arasznyi kis vörös barát, csuklyája hátracsúszva nyakába; csak
olyankor emeli fel fejét olvasójáról, mikor az óra üt. Mikor pedig
az óra reggeli ötöt, esti hetet, delet, vagy éjfélt üt, akkor a kis
vörös barát felemelkedik helyéről, csuklyáját fejére húzza s megy a
toronyba, a háromszoros csengetéssel jelt adni a hivőknek az imára,
mint tevé akkor, midőn még minden ajtón jámbor vörös csuklyások
serege jött elé a csengetésre; – kiknek már emléke is szinét
hagyta.</p>
<p>No de most is megemlékeznek a kis vörös barátról.</p>
<p>Minden kéz a poháron, minden szem a kis fabáb lehajtott fején; a
házigazda mulatságos történetet regél.</p>
<p>«A mint igértem, hogy éjfél előtt öt perczczel egy mulatságos
történetet fogok nektek elbeszélni. Hát ez így volt. Mikor a jámbor
asszony már a végsőt járta, odahítt magához s minden szentekre
rimánkodott, hogy ha azt akarom, hogy nyugodtan haljon meg, igérjek
meg neki egyet; igérjem meg neki azt, hogy ha ő most meghal, ebben
az esztendőben nem nyújtom új feleségnek a kezemet. S én azt neki
megigértem.»</p>
<p>«Hahhahha!» hangzott fel a kitörő hahota erre a szóra.</p>
<p>Ebben az esztendőben!</p>
<p>Deczember harminczadikán kéri egy haldokló nő férjét arra az
áldozatra, hogy ebben az esztendőben ne nyújtsa új feleségnek
kezét.</p>
<p>Nehéz kisértés! A temetés után nyolcz óráig, tán épen a koporsó
háta mögött, tán épen a lehantolt új síron keresztül, megállhatni,
hogy ne nyújtsa kezét a másiknak.</p>
<p>No de a fogadott idő, bármilyen hosszú is, nagy lassan letelik,
kivált ha annyian segítenek azt fogyasztani; az óra ütőgépe serken;
a barát felhúzza fejére csuklyáját, mindenki nevetve rámutat; a
határidő lejárt már. <span class="pagenum"><a name="Page_58" id=
"Page_58">-58-</a></span></p>
<p>A mutató tizenkettőre ért, a barát indul a toronyba, az óra üt,
egyet, kettőt és a többit sorba.</p>
<p>«S most az igéretnek vége!» kiált a házi úr, s fenékig kiivott
poharát elhajítva, kezét szeretőjének nyújtja. A vendégek
felugrálnak s zajosan összecsörrentik poharaikat az új pár
egészségére; a pohárcsengés, éljenzengés között alig hallani
keresztül a barát csengetését.</p>
<p>A hevült mennyasszony is, míg jobbját vőlegényének nyújtá,
baljával poharát ütötte a többi poharak csoportja közé, mintha
mindannyinak jókedvét akarná kihívni.</p>
<p>S azután, a mint poharát letette, úgy tetszék neki, mintha az a
kéz, melyet jobbjában tart, olyan volna, mint egy száraz, hideg,
nehéz kő. És a mint vőlegénye arczára nézett, egy halottat látott
maga előtt. De a halott arcza nem volt sárga, hanem szederjes
fekete, és szemei nem voltak behunyva, hanem néztek fagyottan maguk
elé, és szája még mindig kaczagott.</p>
<p>A mennyasszony sikoltva rántá vissza kezét; a hulla lerogyott
széke mellé: a vendégek elnémultak mind.</p>
<p>A barát akkor csengetett harmadikat a toronyban.</p>
<hr class="chap" />
<div class="chapter"></div>
<p><span class="pagenum"><a name="Page_59" id=
"Page_59">-59-</a></span></p>
<h2>A HOSSZU ÁLOM.</h2>
<p>Sokszor mondja azt az ember, ha valami nem szeretem napok
következnek reá: «bárcsak megtehetném, hogy most lefeküdjem, s csak
fél esztendő múlva ébredjek fel újra.» Jól esnék keresztül aludni a
terhes időket, háborút, éhséget, döghalált, s csak akkor ébredni
fel, a mikor ismét boldog világ van, s az ember térdig járhat a
bablevesben.</p>
<p>Az ezernyolczszáztizenegyedik esztendőben élt Nógrád vármegyében
egy fiatal paraszt ember, Herczeg András, kinek neve a vármegye
levéltárában is megtalálható, mert oly rendkívüli dolgok történtek
ő vele, minőket az Isten egy ezer esztendőben egyszer enged megesni
ő irgalmából.</p>
<p>Ezen becsűletes földmíves már azelőtt is sokat dicsekedhetett
Isten áldásával: vetései jobbak voltak, marhái egészségesebbek,
mint másoké, de megérdemelte, mert szorgalmatos volt, maga nézett
minden dolog után; és a mi mindennél nagyobb áldás, felesége nem
csak legszebb, de legjobb, legtakarékosabb, leghűségesebb volt a
faluban, és Herczeg András azt is megérdemelte, mert viszont ő is
olyan férj volt, a milyennek hét vármegyében nem lehetett találni
párját, mindig józan, mindig jókedvű; még ha megharagították is,
felesége iránt nyájas maradt, nem úgy, mint egy némely bolond
ember, a ki a házon kívül kapott boszúságért feleségén tölti
haragját. Úgy is éltek e jámbor emberek, mint az angyalok az égben
s nem hiányzott semmi boldog házasságukból, <span class=
"pagenum"><a name="Page_60" id="Page_60">-60-</a></span> mint
csupán csak – találjátok ki, hogy mi hiányzott? könnyű pedig azt
kitalálni: egy kis síró-rívó portéka kellett volna a házhoz, akár
fiú, akar leány, a ki az öregek szivét felderítse.</p>
<p>Mikor pedig azt mondom: «öregek» ezalatt nem azt értem, hogy ők
már öregek voltak, hanem csak így szokták egymást nevezni szerető
házastársak, bármilyen fiatalok is: «édes öregem» tudnivaló, hogy
nekik egymással kell megöregedniök, és a szeretettől csak az
ásókapa választja el őket.</p>
<p>Végre ezen óhajtásuk is teljesült a boldog házasoknak, még
András maga semmit sem tudott róla, a midőn az éltesebb
komámasszonyok, nászasszonyok és szomszédasszonyok félrehívták, s
titokban figyelmeztették rá, hogy ugyan bizony vigyázzon ám a
Juliskára (ez volt felesége neve), ne engedje valami nehezet
emelni, vagy valami magas polczról levenni valamit, avagy döczögős
szekéren járni, s száz egyéb ily veszedelmes dolgokat elkövetni,
mert abból azután nagy baj lehetne.</p>
<p>De majd kibújt a bőréből Herczeg András ilyen beszédeket hallva,
csak hogy üveg alá nem tette a feleségét, úgy őrizte minden bajtól;
fütyölt, danolt örömében egész nap, csak úgy égett a keze alatt a
munka, s milyen boldog volt, hogy ragyogott az orczája, mikor
estenden haza térve a szántásból, a tűzhelynél sütő-főző
menyecskének azt mondhatta, hogy: «anyjuk te!» s aztán odament és
átölelgette az elpiruló asszonykát, s ha az tréfásan kezére
legyintett, mondván: «menjen kend apjuk, illik is a legyeskedés
ilyen öreg emberekhez, mint mi,» akkor meg már örömében a gazda nem
csak danolt, de tánczolt is. Mert a míg fiatal az ember, szereti,
ha öregnek nevezik.</p>
<p>Április tizenharmadika volt már, s Herczeg András uram nem
nyughatott, hogy ő bemegy a városba, mert neki okvetlenül bölcsőt
kell vásárlani. Váltig mondták neki, hogy bízza azt másra, ne
menjen maga: «no az volna a szép,» felelé ő. «Nem ért ahoz senki
más úgy mint én.» <span class="pagenum"><a name="Page_61" id=
"Page_61">-61-</a></span></p>
<p>Pedig szántás ideje volt; lónak, szekérnek nem lehetett elhagyni
a munkát; de mind nem gátolta az Andrást, el fog menni gyalog,
mondá; úgy is közelebb a város gyalog a hegyeken keresztül, mint
kocsin az országútra kerülve, az idő is szépen kinyílt, a mezők
kizöldültek már, derült tavaszi napok jártak, csupa gyönyörűség
most egy pár mértföldet gyalogolni az embernek, a kinek a szive
tele van örömmel.</p>
<p>András tehát bement a városba gyalog, kiválasztotta a
legszebbet, a legtartósabbat amaz ingó-bingó bútorok közől, ki volt
festve az tarka tulipántokkal, s felvette a hátára, úgy ment haza
felé. Dehogy volt nehéz, egy cseppet sem volt nehéz az a bölcső, el
tudná azt vinni a világ végeig, s meg sem érezné, hogy nyomja, hát
még ha benne volna a bölcsőben az, a mire gondol! akkor még tán
tovább is elvinné.</p>
<p>Ilyen boldog gondolatok között ballagott haza felé, s alig vette
észre, hogy a midőn jól benn járt a hegyek között, milyen hideg
szél kezd fújni egyszerre; az ujjas ködmen, mely elébb
lekivánkozott róla, most ismét felkivánkozott rá; s a mint körül
kezdett tekinteni, látta, mint lepik el az eget a mindenünnen
tóduló sötét, fergeteges felhők, a szél zúgott a fák között, s nem
sokára elkezdtek egyes szállinkozó hópelyhek esni az arczára.</p>
<p>De már ebből nem jó idő lesz, gondolá magában András, s kettőt
lépett egy helyett, és hogy hamarább otthon lehessen, mint e
zimankós idő előlkapja, félre csapott egy mellék útra, melyen járt
már egynehányszor ifjú legény korában, mikor társaival őzre
vadászott, s nagy sietve ment előre, nem is aggódva egyében,
minthogy ha a hó esni talál, a bölcső mind összeázik.</p>
<p>Már jó kerülőt tett a hegyi úton, a midőn egy kis patakhoz ért,
melyen át kellett mennie. Igen bizony, de a kis patak most nagy
folyam volt, a sok napi olvadástól megáradt, s egész szál fákat,
miket a két partról kicsavart, ragadott alá magával. <span class=
"pagenum"><a name="Page_62" id="Page_62">-62-</a></span></p>
<p>András nem tudott átmenni. E közben a zivatar teljes haragos
mivoltában utolérte, a szél bömbölt, s vágta a havat nagy sűrű
pillékben az ember arczához, három lépésnyire nem lehete tőle
látni; András aggodalmasan kezde a patak partján felfelé menni, azt
remélve, hogy valahol még is csak átgázolhat; e közben mind jobban
rá esteledett az idő, végre eltévedt a hó lepte vidéken, azt sem
tudta merre jár már, sehol emberi hajlékot nem látott, sem emberi
hangot nem hallott, csak a hollók károgtak a feje fölött, a kiknek
tetszik az, hogy zivatar van.</p>
<p>Odahaza azalatt nagy aggodalommal várták. A fiatal menyecske
szászszor is kinézett az ajtón, ha nem jön-e a férje? minden kutya
ugatásra kifutott, de csak nem jött András. Este is lett, éjszaka
is lett, a férj még sem érkezett meg. A szegény asszony ezer
aggodalom között volt, ha férjét e zivatar útban találta kapni, a
rossz út, vadállatok, a hideg éjszaka! elveszhet, megfagyhat.
Gondolni is irtózatos rá. Végre elővette bibliáját, s olvasni kezde
belőle, és a mint olvasá az Isten csodadolgait, mint őrizte meg,
mint vezérlé ezernyi veszélyek között az ő hiveit, lassankint
megnyugodott, s csendes érzéssel hajtá álomra fejét, gondolva, hogy
András is bizonyosan jó emberek biztos hajlékában nyugszik, s ha ma
meg nem jön, majd megjön holnap.</p>
<p>Reggelre azonban akkora hó esett, hogy a házajtót nem lehetett
kinyitni, a tegnap még oly szép zöld vidék most fehér hóabroszszal
volt bevonva. Jaj annak, a ki úton van.</p>
<p>Két napig szánnal sem lehetett menni egyik faluból a másikba,
míg csapást nem törtettek, s a hegyek közti utak úgy be voltak
hordva hóval, hogy arról a tájról madárnál egyéb nem jöhetett.</p>
<p>Juliska képzelni sem merte, hogy férje most haza jöhessen.
Bizonyosan ott maradt a városban, míg ez itélet-idő elmúlik, s majd
csak akkor jön haza, ha a hó elolvadt. Ezzel nyugtatá meg magát.
<span class="pagenum"><a name="Page_63" id=
"Page_63">-63-</a></span></p>
<p>Azonban a hó elolvadt, s András még sem érkezett meg. Juliska
aggodalmasan ment be maga a városba, a hol testvérei laktak, s
azoktól megtudá, hogy András elindult azon reggelen, melyre a
zivatar következett, egy szénégető pedig bizonyítá, hogy látta is
őt az úton, a mint egy tarka bölcsőt vitt a hátán, még tüzet is
kért tőle a pipájába.</p>
<p>A nő erre kétségbeesetten kereste össze a környék valamennyi
kunyhóit, szénégetőit, hámorait, kérdezve, tudakozódva fűtől fától
férje után; de arról nem tudott senki. Eltűnt, elveszett
végképen.</p>
<p>Az atyafiak, az ismerősök vigasztalták a nőt, hogy majd csak
előkerül András, tán ide vagy amoda mehetett, tán más ember helyett
elfogták, pedig magában mindenki azt hitte, hogy ama fergeteg
éjszakáján megették a farkasok, vagy megfagyott, vagy valami
hegyszakadékba lebukott s ott veszett.</p>
<p>Juliska nem szűnt meg őt várni. Azonban elmúlt egy hét, két hét,
egy hónap, két hónap; András még sem érkezett. Saját testvérei is
letettek már a kereséséről, de Juliska még mindig remélt. Hiszen ha
megették volna őt a farkasok, a bölcsőt csak nem ették meg: arról
rá kellene találni, de annak sem volt semmi nyoma.</p>
<p>Azonban a tavasz is elmúlt, a nyár meleg napjai is eljöttek,
Juliska ez alatt meg is jött a hosszú útról; egy szép kis fia lett,
azt megkeresztelték Andrásnak.</p>
<p>Özvegynek tartá már minden ember, pedig még gyászt sem viselt.
Lassankint jöttek vigasztalók a szép özvegyhez; akadt elég derék
fiatal ember, a ki sajnálta, hogy a kis Andris árván maradt,
örömest lett volna atyja; de Juliska nem hallgatott rájok; bár egy
hónap a másik után múlt el, ő csak azt mondta mindig: «meg kell még
Andrásnak jönni, mert én még soha sem álmodtam vele, pedig ha
meghalt volna, meglátogatna álmomban.»</p>
<p>Szegény asszony! sohajtának ismerősei, még eszét veszti bele.
<span class="pagenum"><a name="Page_64" id=
"Page_64">-64-</a></span></p>
<p>De csakugyan hova lehetett András?</p>
<p>Ott hagytuk el, a hol eltévedt április 13-dikán. Összevissza
bódorgott azután az erdőben, remélve hogy valami hajlékra talál, s
a közben sokat sóhajtott Istenhez, hogy szabadítsa meg a
veszélytől, a midőn egyszerre egy barlangra bukkan, mely odvas
fenyőfák tövében szinte kinálkozni látszott eléje.</p>
<p>Ilyen állapotban nincs mit válogatni sokáig. András körül nézte
az odvat; szűk volt biz az, és alacsony, de feküdni jól lehetett
benne, s legalább az ember biztosítva volt a megfagyástól;
elhelyezé tehát magát benne, a hogy lehetett, egy nagy követ
hengeritett a nyílásra, nehogy vagy egy portyázó farkasban
hálótársra akadjon, a bölcsőt megfordítva feje alá tette, s azzal
buzgó fohászszal Isten oltalmába ajánlva magát, csendesen
elszunnyadott; hallá ugyan egyszer, mint rohan alá a bérczekről egy
irtóztató hógörgeteg s csapódik barlangja nyílásához, de újra
elkezde imádkozni és újra elaludt csendesen, Isten nevével ajkain,
s nejére gondolva szivében.</p>
<p>És Isten gondját viselte neki ott.</p>
<p>… Késő reggel van már András! hallod, hogy szólnak a rigók,
ideje volna már felkelni és folytatni az utat haza felé!</p>
<p>András egyet nyújtózott és barlangja szájáról elhárítá a követ;
úgy tetszék neki, hogy ez a kő most nehezebb, mint tegnap volt,
vagy az ő karjai gyöngébbek.</p>
<p>De mi Isten csodája ez? A tegnap esett hónak sem híre, sem
helye, a fák mind tele vannak zöld lombbal, s az erdőkben minden
virág nyílik és a gombák előjöttek a haraszt közül.</p>
<p>«Én vagyok-e én, és tegnap volt-e tegnap?» kérdé András
önmagától, és a mint ruhájára tapintott, akkor vevé észre, hogy a
mely oldalon feküdt, azon a köntöse mind lerohadt róla.</p>
<p>Nagyon sokáig kellett neki ott aludni.</p>
<p>Kibotorkázott ezután az erdőből, de érzé, hogy tagjai gyöngék,
alig birt menni. <span class="pagenum"><a name="Page_65" id=
"Page_65">-65-</a></span></p>
<p>Félóra múlva az erdő széléhez jutott; hát itt mit látott ismét?
A tulajdon szántóföldje volt előtte; azon héten, melyen lefeküdt,
végezte a vetést, s most hogy fölébredt, már érett a kalász.
Augusztus huszonhatodika volt az nap.</p>
<p>Az aratók énekeltek mindenfelé a mezőn. Az ő szántóföldein már a
kepéket rakták.</p>
<p>Egyik kereszt tövében ült egy fiatal menyecske, fehér kendővel a
feje bekötve, szép gömbölyű keblén egy kis piros pozsgás gyermeket
szoptatott.</p>
<p>András odakerült mögéje észrevétlenül s megszólítá:
«anyjuk.»</p>
<p>Hogy ugrott fel egyszerre az asszony, hogy sikoltotta el magát,
férjét megpillantva, hogy borult nyakába s hogy árasztotta el
csókjaival? azt elképzelni könnyebb, mint elmondani.</p>
<p>Az aratók és az egész falu népe összeszaladt e csodára; senki
sem híhetné azt el, ha számtalan szemtanú bizonysága nem erősítené,
hogy Herczeg András huszonnyolcz hétig aludt a beresznói barlangban
étel és ital nélkül.</p>
<p>Nosza minden ember sietett őt legelőször is étellel kínálni, de
kevés hasznát vehette annak András, mert gyomra úgy össze volt
húzódva, s állkapczái alig birtak nagy fájdalom nélkül mozogni; s
rágni épen nem tudott, úgy hogy levesnél egyebet nem birt magához
venni, azt is csak keveset. E miatt mindig erőtlenebb lett, s
csodálatos felébredése után harmad napra ismét elaludt, úgy hogy
mindenki holtnak tartá. Juliska azonban nem engedé őt eltemetni, s
azt igen jól cselekvé, mert harmad nap egy kelevény fakadt fel
András fülében, s a mint az kitisztult, az ember újra feléledt, s
nehány hét múlva egészségesebb lett, mint valaha volt, és még
azután igen sok szükség volt arra az emlékezetes bölcsőre a
háznál.</p>
<p>Ezen dolog pedig épen nem mese, hanem valósággal megtörtént
eset, melynek hitelesített folyamatát megtalálhatja Nógrádmegye
leveltárában, a ki nem restel oda fáradni.</p>
<hr class="chap" />
<div class="chapter"></div>
<p><span class="pagenum"><a name="Page_66" id=
"Page_66">-66-</a></span></p>
<h2>EGY EMBER, A KI NEM AKAR KORONÁZNI.</h2>
<p>Az «Üstökös» egyik számában közöltetett kuriozumképen Kérdő
Márton hódmezővásárhelyi férfiú folyamodása, melynek végén az áll,
hogy a míg pedig panaszló sérelmei meg nem orvosoltathatnak, addig
a király megkoronáztatásába semmiképen bele nem egyezik.</p>
<p>Két nap múlva az Üstökös megjelenése után beállít hozzám egy
öles termetű délczeg férfiú, piros, napbarnította egészséges
arczczal, tisztes fehér körszakállal, sűrű hátrafésült hajjal,
díszes polgári magyar öltözetben, melyet kiegészitett egy hatalmas
verestoll-csokor a kalapja mellett; rengő lépteit roppant ezüst
sarkantyúk pengése kisérte.</p>
<p>Egészen illedelmes üdvözlés után bemutatá magát a daliás alak,
helyet foglalva a számára előtolt karszékben.</p>
<p>– Én vagyok az a Kérdő Márton, a kinek a folyamodását ki
tetszett adni az Üstökösben: e végett jöttem fel Pestre.</p>
<p>(No itt most szük lesz a kapcza! gondolám. Kérdő Márton uram
ezért bizonyosan megapprehendált.)</p>
<p>Hiszen ha még csak aprehenzió lett volna belőle!</p>
<p>Kérdő Márton uram napbarnította arczán, melynek összevont
homloka emlékeztet az oroszlánra, nem harag, de bizalmas mosoly
derengett.</p>
<p>– Azért jöttem tehát önhöz, hogy miután erről az én
folyamodásomról senki sem akar tudni semmit: pedig megjárta már a
törvényszéket, felküldetett a királyi táblához, beadatott az
országgyüléshez: itt a vevények róla a <span class=
"pagenum"><a name="Page_67" id="Page_67">-67-</a></span>
korelnöktől, mostani elnöktől, (valóban ott voltak) még sem tudok
semmi nyomára jutni, hogy mi lett vele; végre megtalálom azt önnek
az újságában, szóról szóra kinyomtatva; önnek tehát tudnia kell,
hogy mi lett az én dolgommal és mit határoztak benne?</p>
<p>– Bizony, kedves Kérdő Márton uram, én önnek nem tudok Felelő
Márton lenni, ha csak el nem mondja ön, hogy mi az a bizonyos ügy,
a mi az ön panaszának alapja?</p>
<p>– Hát az én panaszomnak az alapja az, hogy mikor 1865-ben
követválasztás volt, engemet, a ki birtokos gazda vagyok, nem
eresztettek be a szavazáshoz: a drabant utamat állta a városháza
ajtajában s a főbiró parancsára elutasított. Panaszt tettem a
választási elnöknél, a főispánnál, mind azt mondták, hogy ez nagy
eset; de csak nem segítettek rajta.</p>
<p>– De hát mi okát adták az elutasító urak annak, hogy Kérdő
Márton uramat nem bocsátották a szavazáshoz?</p>
<p>– Hát azt az okát adták, hogy kilencz esztendősnek irattam be
magamat, s minthogy a törvény 24 esztendőn alóli embereket nem
bocsát a szavazáshoz, mint kiskorút elutasítottak.</p>
<p>– No bizony akkor nagyon erős okuk volt rá, mert hát a törvény
szava betöltendő.</p>
<p>(Azt hittem, hogy no most én kerültem fölül.)</p>
<p>– Úgy-e bár? De mikor az adót kell rajtam megvenni, akkor nem
kérdik, hogy hány esztendősnek állítom magamat? Én szerintem az, a
ki adót fizet, nagykorú is már, akárhány esztendős!</p>
<p>Ez olyan argumentum ad hominem volt, a mit nem lehetett
megczáfolnom.</p>
<p>– De hát, az ég áldja meg, Kérdő Márton uram, ugyan minek is
tréfál hát a törvénynyel? mért iratja be magát kilencz évesnek,
mikor legalább is hétszer kilencznek látszik?</p>
<p>– Azért, mert valósággal kilencz esztendős vagyok. Ez
<span class="pagenum"><a name="Page_68" id=
"Page_68">-68-</a></span> előtt kilencz esztendővel meghaltam, két
napig halva feküdtem, akkor újraszülettem, s fogadást tettem, hogy
ezentúli életem napjait újjászületésemtől fogom számítani.</p>
<p>– De mégis törvény előtt onnan szoktuk számítani az emberi élet
napjait, a midőn anyától születtünk.</p>
<p>Nem használt a védokom. Rögtön készen volt rá a felelettel.</p>
<p>– Az én anyám Magyarország, atyám az Isten; s én megfogadtam
nekik, hogy újjászületésemtől számítom éveimet.</p>
<p>(Ezt nem lehetett megdönteni.)</p>
<p>– Már ez akkor vallásos kegyelet dolga, Kérdő Márton uram, s ezt
nem akarom megháborítani; hanem mint törvénytudó, azt a tanácsot
adom, hogy jövőre, ha választói jogát akarja gyakorolni,
polgártárs, ám nevezze magát gyermeknek: de a paptól vegye ki annak
a meghalt Kérdő Mártonnak a keresztlevelét s azt mutassa be az
összeírásnál.</p>
<p>Kérdő Márton uram hitetlenűl mosolygott.</p>
<p>– A sem fog érni semmit, nem bocsátanak engem oda azért, mert
jól tudják, hogy akkor a nép engemet fog vezetőjeül fogadni. Hisz
az egész történet ezen indul meg. Mert, hogy én nem akartam
megengedni a népnek, hogy földes uraival, a három K. gróffal
kiegyezkedjék, azért engemet elcsuktak gyógyíttatni. Sokáig nem
tudtam semmiképen kiszabadulni; utoljára 37 napig sem nem ettem,
sem nem ittam, s végre meghaltam egészen. Negyven óráig voltam
jéggé meredve, meghalva. Akkor a volt törvényszéki elnök, Komers
kibocsátott a zár alól halva; s én Isten csodája által ismét
feléledtem, ujjászülettem, megvagyok. Azért nem akarom elismerni a
halálom előtti ó-emberrel való ugyanazonosságomat, mert akkor az
üldözőim újra meg fognak a múltakért. Mint kilencz évest pedig nem
vádolhatnak semmivel.</p>
<p>(Át kellett látnom, hogy ebben az eszmejárásban valóságos
rendszer van.) <span class="pagenum"><a name="Page_69" id=
"Page_69">-69-</a></span></p>
<p>– Ezt nem akarják az urak átlátni. Ezért mellőzik mindenütt a
folyamodásomat: jó szerencse, hogy az Üstökös végre kiadta azt;
mert ha ezen a bajon nem segítenek, akkor nem lehet a királyt
megkoronázni.</p>
<p>Már ez iránt bátorkodtam némi kétségemet kifejezni.</p>
<p>– Már pedig úgy van; felelt a kemény ember, mély meggyőződés
tekintetét szegezve rám. Mert ha én, birtokos polgár, szavazatra
nem vagyok képes, akkor adót sem fizethetek; ha adót nem fizetek,
akkor azt rajtam exequálni fogják; ha exekuczióval jönnek rám,
akkor én nem lehetek megelégedve; már pedig azt mi nagyon jól
tudjuk odakinn, hogy ő Felsége olyan rendeletet adott ki a
miniszterekhez, hogy mindaddig a koronázást végre ne hajtsák, a míg
az országnak minden lakója, a legnagyobbtól a legkisebbig teljesen
meg nincs elégedve.</p>
<p>– Hiszen azt nem vonom kétségbe, édes Kérdő Márton uram, hogy ő
Felsége kegyes szivében erősen él ily boldog óhajtás; hanem hogy az
valami legmagasabb rendeletben határozott kifejezést nyert volna:
arról nekünk idebenn semmi tudomásunk nincsen.</p>
<p>– No lássa! mi odakinn pedig jól tudjuk ezt. Azért tehát kár az
én folyamodásaimat az országgyülési elnök úrnak a fiókba
elrakni.</p>
<p>Meg kellett igérnem, hogy majd előkeressük a folyamodásait a
fiókból.</p>
<p>… A mi pedig e történetben legjellemzőbb, az: hogy a nép egy
részénél Kérdő Márton uram szavai csakugyan orákulomok.</p>
<hr class="chap" />
<div class="chapter"></div>
<p><span class="pagenum"><a name="Page_70" id=
"Page_70">-70-</a></span></p>
<h2>SZEGED.<a name="FNanchor_3" id="FNanchor_3"></a><a href=
"#Footnote_3" class="fnanchor">3)</a></h2>
<h3>I. A ROMTEMETŐ.</h3>
<p>Mint hajdan Plevnának, nyissunk most egy állandó rovatot
Szegednek.</p>
<p>Mert hosszú ostrom lesz az, a míg ezt a várost bevehetjük. Még
most csónakon megközelíthető; de, ha lefogy róla a víz, én nem
tudom, minő úton-módon indul el valaki, hogy hozzá kezdjen a
megvívásához?</p>
<p>Szeged elpusztult része (kilencz-tizedrész) most rosszabb a
semminél. Ha a «semmi»-nek volna superlativusa, ez volna az. A mi
van, az ellenséges akadálya annak, a mi lesz. Tűzvész pusztitása
nem ily rettenetes, mert az, a mit elrombolt, azt megsemisítette:
de itt az összerombolt tömkeleg ott van hagyva, egy halomba döntött
chaos, a mire a saját birtokosa rá nem ismer.</p>
<p>A nagy szádfal elkészülése s a szivattyúk lecsapoló munkája óta
a belváros utczáiról és tereiről már lefutott a víz, csak egyes
pocsolyák maradtak még, zöld békalencsével bevonva: ott ümmögnek,
brekegnek a posvány urai; a Dugonicstér négy nymphája körül
rettenetes hangversenyük van; hanem a főutczán túl még olyan mély
ár feneklik, hogy néhol az evezővel nem lehet elérni a feneket, a
mint e romegyetem közt végig hajózunk.</p>
<p>Ezt a látványt se festő irónja, se iró tolla nem képes
<span class="pagenum"><a name="Page_71" id=
"Page_71">-71-</a></span> megérthetővé tenni, ezt csak látni lehet
és aztán álmodni róla, s aztán kérdezni, hogy melyik volt a
való?</p>
<p>Utczákról szó sincs. A viharral együtt tartotta rettentő
menyegzőjét az áradat, s ők ketten olyan orgiát csaptak itt, hogy
egyik ház jobbra, másik balra dült, s az úszó házfödél ott állt meg
keresztben az utcza szegletén, mint a tengeri monitor, bezúzva
gerendaorrával az útban talált ház oldalát. Egész városnegyedből
nem látunk egyebet, mint a víz fölött úszó háztetőket, mik
csodálatosan szétfacsarva, laposan elterülve, nyergesen
meggörbülve, féloldalt fordulva torlódnak egymás fölé. Itt nincs
fal: csak sárhalmaz, a csónak fenekét horzsolja az állva maradt
ablak szemöldökfája.</p>
<p>S a hol a sekélyebb vízből már kiemelkednek félig az elsülyedt
város romemlékei, az egy olyan látvány, mely elfojtja a szót,
megbénítja a gondolatot. A leszakadt háztetők alatt belátni a dült
falak közé; némelyik még szépen ki van festve; a roskatag háztetőt
fentartotta a nagy tömör kapu, s a szobában még látni a zongorát, a
mire a házi gazda czölöpöket feszített, hogy a plafondot feltartsa;
czifra nyoszolyák, fiókos szekrények ott úsznak az udvaron,
hinártól belepve; gépek korongjai faállványaikon félredülve
mutatják, hogy ott valaha gyár volt, körülöttük halomradőlt
gerendatördelék, fentartva egy óriási hordó által. S ugyanaz a
romegyveleg ezernyi változatokban, állvamaradt kimeredő falak,
sártömeggé ázott téglahalom, pozdorjává tört bútorok, vasrud,
czifra rácsozat, nád, zsindely, azok között odaszorult vörös
kígyók, a házak bádog csatornái, a víz tetejére fölfeküdt kerítések
mint ha járdának lennének odatéve, s a háztetőkre halmozott inséges
bútormaradvány, a hol a menekült nép, a réméjeken, napokon át
tanyázott. Valóságos romkaleidoskop, mely mindig változik,
ugyanazon ábrákat mutatva más keverékben. Egy-egy ház nagy ritkán,
mely nem dült össze végkép, ott áll még szomorúbb képnek. Az
ablakai fehérek a penésztől, a hol egy ki van törve, ott kicsüng a
<span class="pagenum"><a name="Page_72" id=
"Page_72">-72-</a></span> hímzett ablakfüggöny megbarnultan. Egy
hajdani fűszeres bolt ledült sarkán át még látni a feliratos
fiókokat, s a polczra föltéve egy kis gyermekhintót. Egy tornácz
oszlopsorának mindegyik szobra tánczra készülni látszik, a középső
derékban hajlott meg, ha az elkezdi, az egész ház utána omlik.</p>
<p>És mind ezek a házak körül vannak véve kertekkel. Szép, gyönyörű
kertek gondosan ápolva. Látszik, hogy a ki ültette, szerette a
fákat. Csakhogy most nincs rajtuk levél. Forró nap süt: nyár van, s
ezeken a fákon nincs semmi zöld, meg vannak halva. A mi még
zöldülne, az is haldoklik már; a kihajtott lomb vöröslik, alá
lankadt, minden növényzet kiveszett innen, csak egy szörnyű düledék
közül virít elő egy csoport oleánderbokor, ott valami vendéglő
kertje volt. A szegedi fákra nézve nem jött el a tavasz. Ott most
nincs nyár, hanem csak izzó tél.</p>
<p>S a házaknak e kietlen nagy temetőjében egy emberi alakkal nem
találkozunk. A sírok hallgatása köröskörül. Kormányosunk
figyelmeztet előre, hogy most egy háztetőhöz fogunk érni, a hol egy
kutya lakik, mely az evezőcsapások hangjára előjön odujából. Most
is ott őrzi a házat, s el nem csalható a helyéről; a hajósok
kenyeret dobnak neki, mikor arra járnak; olyan bozontos már a
szőre, mint a farkasé s elfeledett ugatni. Még mindig a gazdáját
várja haza. Egy másik romhalmaz közepett pedig szép kokinkinai
tyúkok laknak egy kakassal. Egy harmadik háznak az udvarából pedig
egy anyalúd jön elénk tizenkét kis libájával, a miket a romok
között költött. Ezek a jelenlegi lakói a vízalatti városnak.</p>
<h3>II. AZ ILLOVAI MALOM.</h3>
<p>Az utolsó házak egyike előtt látható még most is az a hat nagy
hordó, a miket a ház tulajdonosa kötelekkel egymáshoz erősített,
azután deszkákat rakott rájuk, s erre <span class=
"pagenum"><a name="Page_73" id="Page_73">-73-</a></span> az úszó
tutajra hordta fel a bútorait és a háza népét, s mikor jött az
áradat, csak úgy nevette onnan az elemek dühöngését. Nem messze
tőle egy gőzgép katlanának a felfordított födele fekszik. A húsz
mázsás vas edényt az áradat sodorta ide az összedöntött gyárból.
Azontúl aztán egy végtelen víztükör terül elénk, a miből csak egyes
szigetek emelkednek elő; néhol mint egy világító torony mered ki a
vízből egy munkapihenő szélmalom. Ez a naptól ragyogó víztükör a
legszebb buzavetésnek a takarója. Most már kezd a nádnak a hegye
keresztűl törni a fölszinén s a vizi virágok levelei úszkálnak
fölötte. Az egyik zöld sziget a temető. A csendes lakókat nem
háborította meg a katasztrófa. Egyedül ő nekik vannak zöld fáik,
olyan szépen virít a jerikói rózsa egy sírbolt homlokzatán. Egy
másik kis sziget a sik víz közepén a gyászemlékű illovai malom.
Temető ez is. Mikor a király itt járt, kérdezé a vele volt
főispántól: «mi ez?» «Ez, fölséges uram, huszonkét embernek a
sírja.»</p>
<p>Szép, erős épület volt az. A gazdája feleségével, gyermekeivel
lakott benne. A malom fala köröskörűl be volt zsindelyezve, mint a
svájczi házaké szokott lenni. A végzetes éj előestéjén a molnár ipa
odament szekérrel, s azt mondta, hogy elszállítja onnan a leányát
és az unokáit. Az apa nem engedte: biztos helyen vannak itten. Ez a
malom örök időkre van építve. Még a védgátról is húsz munkás
menekült oda a zivataros éjszakán: családos férfiak a szomszéd
Vásárhelyről. Az a zivataros éj valamennyit eltemette. Egyedül a
molnár maradt élve, egy sánta, béna, összetört alak, hogy
hírmondója legyen a borzalomnak. Őt is úgy fürészelték ki az
egymásra omlott keményfa-gerendák közül, miket csónakból
megmozdítani lehetetlen. Ez beszéli el, hogy a húsz munkás odalenn
volt a malomban, ő pedig a családjával fenn a malomműhelyben. Egy
roppanás hangzott, egy iszonyú halálordítás, s ő abban a perczben
feleségét és két gyermekét a lábai előtt látta elsülyedni. Hova
tüntek el azok, hogy maradt <span class="pagenum"><a name="Page_74"
id="Page_74">-74-</a></span> ő meg élve? azt nem tudja. Most a
malom helyén egy gömbölyű agyagdomb áll, a tetején az összetört
gerendely a malomvitorlából, a korong, a garad állványa, és a négy
malomkő: az eltemetettek sírkövei. A legnagyobbik kövön még most is
ott van az idősebb fiú összegyürt kalapja; köröskörül a kis
szigetet már fölverte a nád.</p>
<p>Ez amaz emlékezetes hely, a hol a király szeméből kicsordult a
köny.</p>
<h3>III. A SZÁDFAL.</h3>
<p>Azt a sokat emlegetett, rágalmazott, kigúnyolt meg ellenzett,
eltagadott töltést nevezik így, mely az áradattal áttört régi
töltésen kívül épült, s most már tökéletesen elzárja Szegedet az
áradattól.</p>
<p>Ezt csináltatta az ország határozatára a magyar kormány.</p>
<p>Egy ötezer méter hosszúságú czölöpfal, minek az értékét akkor
lehet csak felfogni, ha az ember a töltésen magán végtől-végig
halad s aztán két oldalt ott látja a ketté választott vízárt. A
gáton belüli víz egy csendes síma kék tükör, a miben minden fűszál
viszképe meglátszik, s a miből a nap égetőn ver vissza; a gáton
kívül pedig az ott egész az Öthalomig és Dorozsmáig egy háborgó
barna tenger, mely ugyanakkor oly hullámokat hány a nem is nagy
szélben, hogy azokhoz képest a Balaton hullámzása dajkaringatás.
Előttünk két földszállító hajó küzd az árral; utoljára is
kénytelenek horgonyt vetni, s egy közülök mégis elsülyed; ugyanezen
a vízen egy csónakkal játszanak a habok szemeink láttára, melynek
evezői között van a budapesti tornavilág egyik viadora, s a szegedi
csónakászok legkitünőbbje, s azokat is úgy kiveri a hullám, hogy
kénytelenek egy fához kikötni. A vízcsapás, a mely a szádfalon
megtörik, keresztülcsap a fejeink fölött, s a túl oldalon az
őrházakat fecskendi össze. Mi lehetett <span class=
"pagenum"><a name="Page_75" id="Page_75">-75-</a></span> ez a
tenger egy olyan viharban, a minő az ápril 30-iki volt? Az egész
töltés czölöpfala készen volt már, a földmunka is javában folyt,
kilenczvenkilencz verőgép dolgozott a pilóták leverésén,
száznegyven dereglye hordta három gőzössel a földet a szomszéd
Öthalomból, kétezer munkás dolgozott feszített erővel. Ekkor jött
egy olyan vihar, mely még az árvíz éjszakáján dühöngőt is
felülmúlta; a kilencvenkilencz verőgépből nem maradt állva csak
egy; kettőt úgy keresztűl dobott a szél a magas töltésen, mint egy
gyermekjátékot, a többit darabokra törte. Hetven hajó a fenékre
sülyedt, valamennyi tanyahajó mind elmerűlt; a munkások ezreit a
falakról kellett megmenteni, de egy sem veszett oda. És azt az erős
czölöpfalat úgy látták ingadozni a rémséges elemostrom alatt, mint
egy nádkerítést. Végre keresztültört rajta az ár, s újra kellett
kezdeni a munkát.</p>
<p>De nagyon jó barátunk volt ez a vihar nekünk! Csókoljuk meg a
kezét! Ez volt a nagy examinátor, a ki eljött megbirálni a
munkánkat, s aztán azt mondta: «hohó! emberek fiai: ha istenekkel
akartok harczolni, nagyobb erővel induljatok hozzá!»</p>
<p>Aztán nagyobb erővel fogtunk hozzá. A vihar jó leczkét adott.
Most már a három méternyi koronájú töltés ellenkező oldalán erős
horgonyczölöpöket vertek le, s azután a külső czölöpöket ezekhez
erősíték meg puskacső vastagságú vasrudakkal. Most azután áll a
fal, mint a Sion hegye. A hullámnak kétezer vasrudat kellene
összetörni, hogy azt megingathassa. A két fal köze pedig ki van
töltve földdel, a mit az Öthalomból hordtak át. Csupa agyag, a mit
víz közé raktak le: ha az keresztül szárad, keményebb lesz a
sziklánál.</p>
<p>Egy milliónál többe került az a fal. De remekmű az; minden
külföldi épitész bámulva szól róla, s vakmerőnek ismeri el az
eszmét és kivitelét, mi pedig nyugodtan mondhatjuk el, hogy e
gátfallal örökre meg van mentve Szeged felső területe az árvíz
rombolásaitól. <span class="pagenum"><a name="Page_76" id=
"Page_76">-76-</a></span></p>
<p>E szádfal védi egyúttal az alföldi és az államvaspályák
összekötő vonalát is, mely most készült el czölöpzetekre építve,
épen úgy, mint az államvaspálya szatymaz-szegedi vonala. Akár csak
Velenczébe menne az ember vasúton, az Adria lagunáin keresztűl!</p>
<h3>IV. A MAGYAR ZUIDERSEE.</h3>
<p>Ha én tavaly nyáron azt mondtam volna itt kepét kötő aratóknak,
meg a koszorút-fonó arató leányoknak, hogy ennek a szép
pipacsvirággal tarkázott buzatengernek a helyén esztendő ilyenkorra
gőzhajóval, nem, egy flottával fogunk hajókázni: hogy a szemem közé
nevettek volna!</p>
<p>A mi álomnak is szörnyeteg lett volna, most itt van előttünk;
egy új tenger: tele járókelő hajókkal; meg vannak neki azok a rossz
kiváltságai, a mik a Balatonnak, hogy mikor vihar nincs, akkor is
háborog. Ha pedig szél fú, akkor a tengeri betegséget is megkapja
rajta, a kinek az idegei érzékenyebbek. A hajósok már kitanulták,
mikor kell belőle menekülni? Jár rajta mindenféle jármű; volt itt a
többek között egy kis propellernaszád is, a mi az utczákon is
csinált kirándulásokat. Furcsa kis gépe miatt elnevezte a néphumor
«sparherdes csónaknak.»</p>
<p>Erős É. É. NY. szél mellett szálltunk fel a «Szent-Gellért»
gőzösre, a királyi biztos, a bizottság tagjai, a vállalkozó,
Deutsch, és egy újságíró, a «Cap der schlimmen Hoffnung» felé való
expediczióra; derék kis gályánk bátran szembeszállt a széllel és
hullámmal. A pilota a hajó orráról mérte a rúddal a vizet, folyvást
kiáltozva «hét! nyolcz!» Épen, mint a Balaton mélysége rendes
időkben.</p>
<p>Mikor az árözön közepén jártunk, akkor lehetett belátni azt
egész nagyszerűségében. A tó egyik partját az új szádfal képezi,
mely ötezer méternyi hosszúságban, mint egy fehér bástya vonul el
egyenesen, túl rajta a szegedi tornyok. A másik oldalon Dorozsma
házai zárják <span class="pagenum"><a name="Page_77" id=
"Page_77">-77-</a></span> el a láthatárt, egész odáig hullámzik a
víz. A harmadik oldalon végre a zöld Előfok, az Öthalom emelkedik
ki, s közben egy kútgém, meg egy tanyának a teteje beszél róla,
hogy ez a tengerfenék itt hetvenezer embernek a kenyerével
adós!</p>
<p>Szatymaz felé elnézve, látcsövünk felfedezi az államvaspálya új
vágányát, a min ide jöttünk. Czölöpökre van az építve, egy öllel
magasabban a régi vasútnál. Annak a réginek a helyéből kiforgatott
síneit úgy összevissza görbítgette az ár, mint valami sodronyt.
Épen előttünk megy rajta végig egy vonat. Úgy tünik fel, mintha a
víz szinén kocsikázna végig valami százkerekű ördögszekér.</p>
<p>Fél óra telik bele, míg gőzösünk az öthalmi kikötőig
elhatol.</p>
<p>Kikötő az Öthalomnál! Egész hajósereggel. S ezek a hajók, a
gőzössel együtt mind egy, még ennél is nagyobb tóról jöttek ide, s
ugyanazon még vissza is akarnak innen térni.</p>
<p>Ez a mi Zuiderseenk.</p>
<p>Nem a megszokott kiöntés ez; hanem egy valóságos új tó az ország
közepén. A ki ezt előidézte, annak nem ember a neve. A rendkívüli
időjárás volt az. Ezredév lefolyik, míg ehhez hasonló előfordul
valaha. Hiszen már négy év óta permanens a Tiszaáradás. Új-Szegeden
egy olyan tavat láttunk, a mit még az 1876-ki áradás hagyott hátra.
Azóta folyvást a «vizöntő» jegyében éltünk, már tavaly őszszel a
szüretünk lerohadt a folytonos esőzéstől, s azóta folyvást hó és
zápor váltogatta egymást. Ezt az áradást ember meg nem
akadályozhatta, s ennek következményeit semmi mérnöki tudomány el
nem hárítja. Hanem a ki ettől a tengertől visszafoglalja megint azt
a földet, az lesz az igazi «honfoglaló,» annak lesz «ember» a
neve.</p>
<hr class="tb" />
<p>Tisza Lajos, királyi biztos, mikor Székesfehérvárott, a
kiállításon volt, ajándékba egy pálczát adtak neki, mely
<span class="pagenum"><a name="Page_78" id=
"Page_78">-78-</a></span> tisza-fából készült. Nagy szüksége lesz
reá! Kívánjuk, hogy Tisza ne sajnálja a Tiszától e tiszát! Értse, a
ki érti!</p>
<h3>V. AZ ÖTHALOM.</h3>
<p>Egy huszonöt méternyi magasságú zöld domb emelkedik ki az
alföldi rónából, messze földre ellátható. Ez adta a földet a most
emelt szegedi töltésekhez. Szeged elmondhatja, hogy az ősök hamvai
védelmezik meg ezentúl, mert az Öthalom egymásután következő
ivadékok temetkezési helye volt, a bronczkortól kezdve egész a
hunnkorszakig. A kiásott maradványok tanuskodnak erről, miket a
muzeumnak egy kiküldött fiatal tisztviselője gyüjtöget nagy
buzgalommal és őriz féltékenyen, rögtönzött fakunyhójában.</p>
<p>A földhordás természetesen az Öthalom talapjánál kezdődött, a
magas halmot magát jóformán meg sem közelítette, még is tömérdek
őskori leletet hozott napfényre. Épen pihenő nap volt; az új ivadék
ott aludt édesdeden a sírjaikból kizavart kelták és dentumogerek
helyén, szerteszét meghagyott földobeliszkek mutatják a réteget,
mely el lett innen kubikolva. Valamikor nem fogja tudni a késő
ivadék, hogy mit jelentenek azok az agyagoszlopok ottan, s mennyi
tudós értekezést fognak írni – a papiroskorszakbeli ősök építkezési
módjáról!</p>
<p>Maga az Öthalom most is gazdag buzavetéssel van takarva.
Megmaradt mustrának, hogy ilyen lett volna az idei termés.</p>
<p>Fiatal tudósunk elvezet bennünket fakunyhójába s kitárja elénk
szerzett műkincseit.</p>
<p>Legelől jön a bronczkorszak: réz kardok, sarló alakú kések, réz
karpereczek, fibulák, a mik a csontmaradványokat ékesítik; ezekkel
együtt a durvább agyagedények, roppant nagy urnák fekete agyagból,
sír-mécsek, korsócskák, a minőket a halottaknak útra szoktak adni.
Később <span class="pagenum"><a name="Page_79" id=
"Page_79">-79-</a></span> aztán a bronczzal párosuló vaskorszak, a
hol a fegyver még rézből, de a kengyel már vasból van, s azokkal
már a finomabb kor divatcziczomái, szép szines üveggyöngyök,
nagyobbak fehér porczellán földből; aztán jön a hunnkorszak. Azt
mondják, hogy annak a lovagnak, a kit lován ülve, kutyájával együtt
találtak a földben, magyarnak kellett lenni, mert őseinknek volt az
a szokásuk, hogy a vezérférfiút lovával és kutyájával temessék el.
Talán épen Thonuzoba volt? Akárki volt, derék ember lehetett,
mutatja nemcsak a koponyája, de az is, hogy ezüst pitykegombokat
viselt és csatokat a mentéjén.</p>
<p>A többi koponyák is tiszteletreméltó férfiak mind. Szerettem
volna fél órára doktor Lenhossék barátom lenni, hogy kellő
szenvedélylyel élvezhettem volna azt az érdekes találkozást négy
olyan hazafival, a kiknek mindegyike más ezredévet s más népfajt
képvisel. Négy olyan koponya, a melyik mindegyik merőben külömbözik
a másik háromtól. Minő kiálló pofacsontok! minő hatalmas álla van
egynek, s mily gyönyörű fogai, teljesen ép koronákkal! Ez nem rágta
az ételt, bizonyosan csak úgy nyelte. Nem értek hozzá. Mindig nagy
respektusom volt az üres koponyák iránt, azok harapnak legjobban.
De azt az egyet mégis megbámultam, a melyiket a broncz eszközökkel
együtt találtak, nemcsak azért, hogy olyan hátra lapult homlokot,
olyan visszahajló agyacsot élő embernél nem látni mostan, hanem
különösen a miatt, hogy e derék ősünknek az orra fölött is van egy
tökéletesen kifejlett zápfoga, beleékelve a pofacsontba. Mekkora
tekintélye lehetett ennek, a míg élt, azért a képéből kiálló
agyaráért. Ennek bizonyosan nagyon sokat hallgattak a tanácsára. Az
embercsontokon kívül még szarvasagancsokat is találtak, s később
remekűl készített mázas cserépedényeket, a mik már kifejlett iparra
mutatnak.</p>
<p>Egy veremre is akadtak a föld alatt, mely kulacs alakura volt
készítve, s megtöltve fekete kölessel.</p>
<p>Hanem pénz igen kevés akadt őseink körűl. Úgy látszik,
<span class="pagenum"><a name="Page_80" id=
"Page_80">-80-</a></span> hogy még ő náluk sem volt rendezve a
valuta kérdés.</p>
<p>Az egész Öthalom valószinüleg mind tele van ilyen őskori
emlékkel s valamikor azok mind napfényre jönnek. Mert meg vagyok
felőle győződve, hogy az egész Öthalmot el fogják hordani, kerüljön
a mibe kerül, hogy azzal Szeged városát feltöltsék, mint a hogy
feltöltötték 1836 óta Pestet. Az Öthalomnak ez a hivatása. Most
töltsük fel belőle a főutczákat; azután évről-évre télen, mikor
egyéb dolog nincs, a sok szegedi szekeres töltse fel belőle a háza
táját. Ezt arra teremtette az Isten, nem pedig, hogy a mindenféle
pogány népek várják alatta az itéletnapot, a kikre a feltámadás
igérete úgy sem szól, vagy ha szól, rossz kimenetele lesz rájuk
nézve. Védje meg az Öthalom Szegedet a jövendő árvizektől!</p>
<h3>VI. AZ OTTHON – HÁZ NÉLKÜL.</h3>
<p>Soha sem láttam annyira ragaszkodni otthonához népet, mint a
szegedit. Mikor ez az otthon nem állt már egyébből, mint egy hosszú
töltésből, a mit egyfelől az árvíz, másfelől a Tisza hullámai
vernek, oda letelepült – épen annyi ember, a mennyi ráfért. Még
most is ott vannak. Száz napot töltöttek ottan. S minő száz nap
volt az! Az időjárás minden mostohasága folyton váltakozva, s a
visszatéréshez semmi remény. És mégis jól esett onnan a magasból
visszanézni a bedült ház tetejére. S a mindenét vesztett nép nem
zúgolódott, nem vádolt embert, nem káromolt Istent a rázúdult
csapásért; tűrt, szenvedett oly általános nemes nyugalommal, hogy
az ily tömegben összesítve valami isteni fogalom. Magán a nagy
katasztrófa napján sem vesztette el ezt a nyugalmát. Beszéltünk egy
polgárral, ki asztalos műhelyét ott állítá fel egy vasuti szín
egyik zúgában; ez a vész elől egy fa tetejére menekült fel. Aztán
mikor jöttek érte mentő csónakokkal, azt mondta a <span class=
"pagenum"><a name="Page_81" id="Page_81">-81-</a></span>
szabadítóknak: «én itt még biztos helyen vagyok, de ott ama házban
hallok nagy segélykiáltozást, előbb azokat szabadítsák meg.» És
tizennyolcz órát töltött így a kegyetlen viharban a fatetőn,
elutasítva a szabadítókat más nagyobb veszélyben forgó
lakostársaihoz; csak akkor engedte magát elvitetni, összedermedten,
mikor már más mind meg volt mentve. Római jellem ez!</p>
<p>Most már csak az öregek és gyermekek tanyáznak e szárnyékok
alatt, a munkaképes rész kenyérkereset után lát. Az ott
maradottaknak aztán tűzhelyeik is vannak. Végtől-végig a töltésen,
az út mellett, minden partoldalban kis katlankák vágva a földbe,
ott főzik az ebédjüket. Egy-egy uszó háztetőt partra húztak, a
boros hordót aláhengerítették, s kész a csapszék, a hol a szegedi
schillert árulják tíz krajczárért. Egyúttal gyógyszertár is az,
mert a ki bort iszik, azon nem fog a hidegláz.</p>
<p>A vasuti waggonokban pedig az iparüzőket találjuk letelepülve;
ott szabó, csizmadia műhely van, s varrógépek dübörgése hangzik a
lokomotivoké helyett.</p>
<p>Ilyen a hajléktalanok otthona.</p>
<p>De a belvárosi romházak omladékai között is találunk még
beköltözött lakókat, a kik fáskamrákból, félszerekből rögtönöztek a
düledék tetején hajlékot, a mit az omladvány tulajdonosa átengedett
nekik, s a hová csak mesterségesen gerendákra rakott deszkapadlókon
át lehet eljutni. Ez is otthon.</p>
<p>Hanem fecskét nem láttam egész Szegeden. Milyen szomorú tájkép,
a mi fölött nem jár madár, s a mi különös, még gólya sem. Csak az
ember tekinti még – otthonnak.</p>
<h3>VII. A SZIVATTYÚK.</h3>
<p>A küláradat már el van zárva, a belül maradt víztömeg azonban
még mindig egy tó, a minek a körülete mintegy huszonnégy ezer
méter. <span class="pagenum"><a name="Page_82" id=
"Page_82">-82-</a></span></p>
<p>Ennek a leapasztása a nehéz feladat.</p>
<p>Legjobb volna a Tiszába leereszteni, csakhogy a folyam alig 5
centiméterrel alacsonyabb a belvíznél, s Tokajnál áradást jeleznek,
tehát a töltést megnyitni még bajos. Ha a Tisza egyszerre nagyot
esik, akkor rögtön hozzá lehet e módszerhez folyamodni.</p>
<p>De addig is segíteni kell, a későbbi időkről pedig előre
gondoskodni.</p>
<p>Terv van elég irásban és nyomtatásban.</p>
<p>Olvastam egyet, a melyik azt ajánlja, hogy miután «egy» Tisza
nem elég levezetni ezt a tömérdek vizet, ássunk még egy «másik»
Tiszát a Bánáton keresztűl, legyen azoknak is árvizük.</p>
<p>A másik azt proponálja, hogy – ez a tó innen sehová le nem
folyhat, mert a Tisza medrénél mélyebb. Azért ide kell hívni
Zsigmondyt, fúrjon nagy ártézi kutakat a tó fenekére, (kérem, nem
kell nevetni!) nem azért, hogy a föld tulsó fenekén folyjon ki az a
viz, hanem hogy az alsó homokrétegekbe behatolva, azokon át
elszivárogjon. Egészen geológiai tanulmányon alapuló tervezet.</p>
<p>A harmadik, a miről, hallottam (nem olvastam, de hiteles
hallomás után irom), azt tanácsolja, hogy épen nem kell azzal
vesződni és költekezni a kormánybiztosnak, hogy az álló vizeket
kiszivattyúztassa, hanem vettessen beléjük jó sok fűmagot, az ott
kikel s benövi szépen az egész területet. (Talán úszó lápra
gondoltak a tervezők?) Ezek mind tekintélyes szakértőktől
jönnek.</p>
<p>A királyi biztos és az országos bizottság azonban e helyett az
álló vizek kiszivattyúzásához fogtak, koczkáztatva, hogy mennyi
viccz fogja ezért érni a fejeiket, miután «pumpálni» annyit is
tesz, mint «kölcsönözni».</p>
<p>A város több helyén vannak felállítva gőzszivattyúk, mik a
megrekedt vizet a töltés fölött a Tiszába átemelik; de a főtelep az
államvasut raktárudvara előtt van, a hol egy félszer alatt
tizenkilencz ilyen vaselefánt szívja fel orrmányába a vizet, a mi
azután két csatornába egyesülve <span class="pagenum"><a name=
"Page_83" id="Page_83">-83-</a></span> zuhatagkint omlik a Tiszába
oly erővel, hogy száz lépésnyire meglátszik, a mint visszafelé
folyik az ár. Olyan az a gépcsoport, mint egy valóságos
ostromtelep, a föld reng a dübörgése alatt.</p>
<p>S az eredmény: négy centiméter apadás naponkint.</p>
<p>De ez a négy centiméter egy-egy megszabadult utczát jelent. Benn
a városban mutatja a tovafutó ár, hogy az emberek harcza nem
eredménytelen. A víz kezdi uralmát átengedni – a sárnak.</p>
<h3>VIII. A HÉT VÁLASZTÓFEJEDELEMNÉL.</h3>
<p>Maga a sár, a piszok is lehet fenséges, ha nagy tömegben jelenik
meg; egy lapátra való sár és szemét undorító, de hát még egy egész
tenger; egy habaréktó nyulós iszapból, szétmállott vályogból,
rohadt nádból és pudvás fából, élénkítve zöld békanyállal bevont
tömpölyökkel, mikből ungok-békák ütik fel a fejeiket, kuruttyolva a
keskeny padlójárók fülébe: «rosszúl van! nem jól van! rossz
kormány! nem kell nekem! nekem sem!»; a száraz fákról lelógó hinár,
a minden színt váltó megnevezhetlen minőségű dugvány, s aztán a
fölötte, mint egy rémszellem, végig lengő mocsárbűz, a mitől az
embernek minden tagja lúdbőrzik. Ennek az iszapárnak a szélében áll
egy földszinti szegletház, a minek a szegletből nyiló ajtajához
lépcsőkön kell fölmenni. Még tegnap csak csónakkal lehetett
idejönni, vízben állt, ma már szárazon van; a kőművesek épen most
kezdenek hozzá, hogy leverjék róla az átázott vakolatot s
felgyürkőzött emberek lapátolják ki az udvarából a büzös sarat. Ez
a «vendégfogadó a hét választó fejedelemhez». Ide gyülnek össze
délben egy kis elkülönített szobába ebédelni azok a derék emberek,
a kikre rábizta az ország, hogy ennek a sártömegnek ismét
városalakot adjanak; itt találkoznak össze, miután kora reggeltől
déli két óráig ez iszaptömeg tetején jártak, összetört <span class=
"pagenum"><a name="Page_84" id="Page_84">-84-</a></span>
háztetőket, gyurmává alakult falakat, butorpozdorját megbecsültek:
mit érhetett az, mikor még valami volt? Bizony nem kevés elszántság
kellett hozzá, hogy ezt a megbizást elfogadják. Minő sártenger, a
mi előttük áll! S a jó közönség még szaporítani segíti ezt a sarat,
azzal a mit a fejükhöz hajigál. Mindennap szemükre hányják, hogy
tíz forint napi díjt húznak. Ezért a munkáért! Ujságíró egy
czikkéért, énekes a daláért, igazgatótanácsos a jelenléteért,
képviselő a távolléteért hogy fizetést kapjon, ez igen jó és
természetes; hanem a kinek egy város ujjáteremtése munkáját kell
végrehajtani, az tegye azt a maga kenyerén, s érje be a –
mindennapi kritikával. No ha áll az a közmondás, hogy a
«felpanaszolttól meghízik az ember», akkor ennek a bizottságnak
nagyon meg fog használni a szegedi működés. Még Horváth Gyula csak
jól jár vele; de mi lesz szegény Komjáthyból, a kinek most is elég
istenáldotta termete van?</p>
<p>«Akadt volna elég ember, a ki elvállalta volna azt ingyen».
Elhiszem, csakhogy ha én nekem valaki azt mondja, hogy ő kész
ingyen vállalkozni 12–15 milliónyi összeg befektetésére, azzal, ha
egy szobában kell hálnom, éjszakára nem húzom le a lábamról a
csizmámat.</p>
<p>Mert drága a fülemüle hangja, de drágább a kacsáé, a ki azt
mondja, hogy «sáp, sáp, sáp».</p>
<p>Hiszen épen azért húzódtak ide félre a bizottság tagjai, a
szerény hétválasztó udvarszobájába – mert a grand hotelben nem
lehetett nyugton ebédelni a rájuk tóduló sápistáktól.</p>
<p>Azzal az ő tíz forintjukkal millióknak jól elhelyezése s jó és
czélszerű munka teljesítése függ össze.</p>
<p>De hát ki áll jót arról, hogy e mellett a bizottság mellett is
nem énekelhetik a kacsák a maguk drága nótáját?</p>
<p>Hát először is azoknak a férfiaknak a jelleme. Azután pedig az a
szellemdús összeállítás, a hogy annak a tagjai megvannak válogatva.
Három kormánypárti képviselő, három ellenzéki, egy köztiszteletben
álló kanonok, egy <span class="pagenum"><a name="Page_85" id=
"Page_85">-85-</a></span> közbecsülést kiérdemelt szolgabiró, aztán
meg három Szeged választotta polgár, köztük a polgármester. Itt
minden visszaélés logikai lehetetlenség.</p>
<p>És végre a királyi biztos személye.</p>
<p>Hideg, megközelíthetlen alak. A ki nem igér, hanem tesz, nem
biztat, hanem segít; gavallér a szó legtisztább értelmében. És a
mellett tud dolgozni, s a mit más dolgozik, azt megitélni.</p>
<p>Hanem egy hibája van, az, hogy nem szereti az anekdótákat.</p>
<p>Például Józsa Gyuri adomáját, a ki tiszttartóját úgy
szerződtette, hogy «semmi fizetés, hanem szabad lopás»; vagy báró
W. hazánkfiát, a ki azt mondta egyszer Eötvösnek: «wer sich schämt,
der wird nie reich». (Nem is lett gazdag Eötvös, már t. i. a
József.) Vagy Ferencz császárét, a ki a szegényűl maradt élelmezési
fönöknek azt mondta: «az ökör a jászolhoz volt kötve, miért nem
evett?» vagy a bélabányai hevérekét, a kik azt mondták, hogy nem
kérnek semmi fizetést, csak azt az aranyport, a mi a ruhájukra
ragad.</p>
<p>Hanem hát Tisza Lajos az ilyen adomákat nem goutirozza, azért
nem is lesz népszerű ember soha. S épen azért való Szegedre királyi
biztosnak.</p>
<p>A ki ezt megitélni legkompetensebb, az én igen tisztelt barátom
Dáni Ferencz, főispán, azt mondta nekem, hogy «valóságos isteni
gondviselés újjmutatása volt Tisza Lajosnak királyi biztosúl ide
küldetése!» s a merre csak jártunk, mindenütt úgy mutatá őt be a
népnek, mint Szegednek a gondviselés által kiválasztott
újjáalkotóját, a miért a szegény reménykedő nép mindenütt
lelkesülten kiáltá utána, hogy «áldja meg az Isten! tartsa meg jó
egészségben!» A mit mi is utána mondunk, sőt kivánunk.</p>
<p>Hanem azért az ungok-békák csak azt kiabálják minden léptére:
«nem jól van! rossz kormány! nem kell nekem! nekem sem!»
<span class="pagenum"><a name="Page_86" id=
"Page_86">-86-</a></span></p>
<h3>IX. A SZEGEDI LEGENDA.</h3>
<p>Ezt a legendát szegediektől hallottam.</p>
<p>Körülbelül most száz éve, hogy Szeged város porig leégett. Akkor
is büszke szép magyar város volt. A lakosság sírva üldögélt
házainak füstölgő romjai fölött, s azon sóhajtozott, vajh lesz-e
még valaha Szeged olyan szép és olyan nagy, mint a milyen egykor
volt?</p>
<p>Ekkor egy jóslat keletkezett, mely szájról-szájra kelve,
elterjedt az egész nép közt, s mind e mai napig is fenmaradt.</p>
<p>«Akkor épül fel Szeged olyan nagygyá és széppé, mint hajdan
volt, mikor a halottak visszatérnek a városba.»</p>
<p>A nagy katasztrófa napján a duló vízár felszakgatta az
alsó-város temetőjében a sírhalmokat, s egyszer csak azt látta a
töltésekre menekült népség, hogy a halottak jönnek vissza
koporsóikban az elhagyott utczákra.</p>
<p>Most aztán szentűl hiszi a nép, hogy a régi jóslat
teljesüléséhez közelít.</p>
<p>Én is hiszem.</p>
<p>Isten segítsen rá bennünket.</p>
<hr class="chap" />
<div class="chapter"></div>
<p><span class="pagenum"><a name="Page_87" id=
"Page_87">-87-</a></span></p>
<h2>KÉT LÁNGÉSZ EGY HÁZBAN.</h2>
<p>Két kard egy hüvelyben, két lovag egy lovon, két nap egy égen,
két kakas egy udvarban, két első szerelmes egy szinpadon, két
szinbiráló egy lapnál, két hódító egy világrészben, ezek mind egy
és ugyanazon impossibilis dolog synonymonjai, melyről még a
természettan is azt állítja, hogy két test egyszerre egy helyen nem
lehet.</p>
<p>Hát még ha azt mondjuk, hogy két lángész egy házban! Két nagy
szellem, a kinek egy ország, egy világ nem elég, a ki egyedül
létében önmagának is sok, s a sivatag közepett is ismeretlen
légiókkal rendelkezik, a kik csak az ő szavát ismerik s más elől
elfutnak; – párjával összezárva egy szűk födél alá, a hol még
egymás köhentését is hallja!</p>
<p>A múlt század vége felé élt a mi hazánkban két különös ember.
Két óriási lélek azok előtt, kik őket végig látni tudják, két
korhely csavargó azoknak, a kik csak a sarujaik bojtjáig látnak
fel.</p>
<p>Köznapi fogalmak józan rőfével megmérve, bíz ők nyughatatlan
naplopók valának, kiknek sehol sem volt otthon; munkakerülők,
rendetlen emberek, nem valók tisztességes társaságba, józan
magaviseletre; csak korhelykedni, csak barangolni, enni, inni s
sopánkodni, hogyha nincs mit; adósságcsinálás, egy városból a
másikba szökés legszebb virtusaik; egy tisztes öltözet nem akad meg
rajtuk, mert azt is beiszszák. Jó hirű leányzó szégyel velök az
utczán szóba elegyedni, s komoly szolid ember nem ülteti őket
asztalához; hivatal, mesterség nekik mind <span class=
"pagenum"><a name="Page_88" id="Page_88">-88-</a></span> nem izlik;
nem kár értük, hogy ha éhen is meghalnak. Arra is jutnának, ha
magukat elébb agyon nem innák szaporán.</p>
<p>Így beszélt városról városra a jámbor közvélemény a két
csavargóról.</p>
<p>A két csavargó neve Csokonai és Lavota.</p>
<p>Két éneklő madara a szabad természetnek.</p>
<p>Különös sajátságuk pedig az énekes madaraknak, hogy előttük a
legczifrább kaliczka is kaliczka. Récze, liba hagyja tömni magát, s
visszamegy a hizlalóba, a hol enni adnak, de a fülemilét hiába
táplálod reszelt sárgarépa-, hangyatojás- és egyéb drága jó
csemegével, elrepül az tőled, mihelyt kaliczkája ajtaját kinyitod,
mert már az a hivatásuk az éneklő madaraknak, hogy ők a szabadságot
olyan igen nagyon szeressék…</p>
<p>Mielőtt azonban e meséhez fognék, szolgálok elébb egy kis
irodalomtörténettel. Ez ugyan nem lesz olyan tudományos
szépségekben gazdag, mint az én nagyon tisztelt barátom és
pártfogóm dr. Toldi Ferenczé, de szinte olyan tanulságos; ő azon
sokkal magasabb szempontot tűzé ki feladatául, mely szerint
rendszeres sorozatot alkosson abból, ki hogyan verselt régi és
ujabb poétáink közül? én ennél sokkal kevesebb igényű dologban
fáradok, csak arról értekezvén, hogyan tudtak magyar verselők
egymás után megélni holtig?</p>
<p>Tudományos értekezésről levén a szó, illő, hogy paragrafusokra
osszam buvárlataim eredményét, korszakonkint véve obdukczió alá a
poéták belső részeit, s majd azután megmondva, hogy kinek mit
találtam a gyomrában?</p>
<p>Első korszak a hegedősök korszaka. Boldog világ! nincsenek
vendéglők, a hol az embernek a hitelt megtagadják, ellenkezőleg
vendégszeretet van mindenfelé; a hegedős alkatrészét képezi a
vallásos szertartásoknak, az áldozásoknál verset mond, éneket
csinál rá és hegedül hozzá; a míg ő magasságaik a poharakat
ürítgetik, ő köszöntést <span class="pagenum"><a name="Page_89" id=
"Page_89">-89-</a></span> mond rá, megénekli a hős urakat, rájuk
fog minden megtörténhető vitézséget, megénekli a tányérjukon levő
tyúkot, a villára szúrt sonkadarabot, addig énekel róla a hátuk
mögött, míg a hős dalia megszánja és hátra ád neki egy őzszárnyat,
hogy ne keseregjen tovább. A táltos urak is megengedik neki, hogy
mikor már megsavanyodott a lótej s más nem ihatja, megtölthessék
belőle a kobakjokat. Attila udvaránál is énekeltek a jámborok,
Priscus rhetor emlegeti őket a lakománál; de arra nem emlékezik
Priscus rhetor, hogy tányért is tettek volna a kegyes hegedősök
elé.</p>
<p>Második korszak: elmulik a pogány világ, széthányják a forrás
melletti áldozathalmokat, megtiltják a lótej ivást, a szegény
hegedősöknek hátukhoz verik a lantot, s azt mondják nekik, hogy ha
énekelni akarnak, tanuljanak meg diákul. A poézis fazékat vesz a
kezébe, ablak alá jár énekelni kegyetlen rithmusokat, de nem
szerelmi kegy végett, hanem egy darab lepényért, meg egy kis
rántott levesért, mit ád nekik a gazda, hogy engedjék már aludni
Isten adta kántálói!</p>
<p>Harmadik korszak a Kelemen diákék ideje. A diák irástudó ember,
szépen ki tudja a kezdő betüket pingálni tulipántokkal, meg énekes
madarakkal; ha kell, levelet ír eő kegyelmességhe parancsára, ha
kell boglyát rakat, izenetet visz lóháton, asztalnál felszolgál,
bort hoz a pinczéből, oktatja a kegyelmes úrfiak agarait, rendezi a
névnapi ünnepélyeket a kegyelmes úrasszony tiszteletére, másolgatja
a hivatalos okiratokat; a mikor üres ideje marad, s veszendő
papirosra tesz szert, verseket is írhat, senki sem bántja érte.
Igen szép és kényelmes állapot!</p>
<p>Negyedik időszak az uri poéták kora. Kegyelmes és méltóságos
urak kiveszik a tollat a diákok kezéből, múzsák, heliconi
istenasszonyok kézcsókolva fogadják excellencziás vendégeiket,
Apolló mosolyogva dörzsöli kezeit, az Olympon tapsolnak a fölötti
örömben, hogy valahára olyan halandók kapaszkodnak a szent ligetbe,
a kik nem <span class="pagenum"><a name="Page_90" id=
"Page_90">-90-</a></span> azért tépik a babérfát, hogy sovány
bogyókat rázzanak le róla, sőt inkább most a versiró traktálja
azokat, a kik verseit hallgatják; boldog idő! költészet aranykora!
A költő palotában lakik s a publikumot vacsorával édesgetik a
konczertbe.</p>
<p>Csakhogy ez nem sok ideig tart: következik az ötödik korszak, a
melyben épen nincs szükség többé sem költőkre, sem hallgatókra; nem
ír és nem olvas senki, az erősebbek búsulnak és nem kell nekik
semmi, a gyöngébbek vigadnak és kell nekik az, a mi külföldön
terem; a magyar költészet csak a népdalokban él még, a népköltő
pedig legalább is juhászbojtár, vagy pedig kis béres, becsületes
konvencziója van, mellékjövedelme is, ha szorgalmas; kap szűrt és
fejelés csizmát, nem szorult senki pártfogására; a bekötött fejü
múzsa boldog, ha Dömötör napján piros csizmát kapott.</p>
<p>Lassankint megint tavaszodni kezd a pieridák berke; következik a
hatodik időszak: a mæcenások kora. Sorsukkal elégedetlen falusi
rektorok, keménynyakú diákfélék beleizlelnek az ambroziába; tél,
tavasz, nyár és ősz, a békesség és háború, s más ártatlan
tüneményei a természetnek rábeszéltetnek, hogy engedjék magukat
versben bemutatni; nevezetes hazafiak, főispánok, alispánok,
zászlós urak örökíttetnek ékes rhythmusokban epochalis események
alkalmával, tisztujítás, beiktatás, házasodás nagyszerű
ünnepélyein; a poéta alázatosan dedikál, a patronus kegyelmetesen
reflektál; megtéríti szegény nyomorultnak a nyomtatási költségeket:
annyiba veszi, mintha tűzkárvallottnak adta volna. A poéta is jól
jár vele: a nyomtatott példányok megmaradnak neki, mehet velök
falura, a hol zsindelyes házat lát, betér vele s kedveskedik
könyvével a házi úrnak; ha meg nem adják is az árát, de egy hétig
legalább itatják érte, s így duplex libelli dos est; megismerkedik
az egész nemzettel személyesen, s végig iszsza mind a négy
districtust.</p>
<p>Követi ezt a kort nyomban a «buzgó hazafiak» kora. <span class=
"pagenum"><a name="Page_91" id="Page_91">-91-</a></span> «Pártoljuk
a nemzetiséget!» ez a jajkiáltás hangzik egyik novellaíró szélítől
a másik versíró partjáig. Ha egy buzgó közbirtokos Pestre vetődik,
ha egy szende kisasszony férjhez megy, ha egy ótekintély sírjába
száll, a megtisztelő epithetonok mellé azt is odateszik: «és buzgó
pártolója volt a honi irodalomnak, előfizetett a lapokra,
megfejtette a Hölgyfutárban a képes rébuszokat, megvett minden
képes kalendáriumot». Kis városokban és falvakon nem bátorságos az
egyedül járás; minden kaputos ember és minden napernyős kisasszony
rejtekben előfizetési íveket hord magával, a mik mind így
kezdődnek: «pártoljuk a nemzetiséget!» és azzal megfog, meglő,
megsebesit minden útjába találót; a hirlapok a szerint mérlegelik a
jóllétet az országban, a szerint jövendölnek hosszú életet, vagy
kora halált a nemzetnek, a mint előfizetőik száma emelkedik vagy
csökken, s minden egyes könyv elterjesztésére annyi kitartó
buzgalom szükséges, a mennyibe az elkészítése, bizonyomra mondom,
nem került.</p>
<p>Megint tovább megyünk: a költő nem fecske, hogy mindig a
levegőben keresse táplálékát; lám, mennyivel jobb dolga a
pitypalatynak: ő a búzában lakik; a szent küzdelem a buzgó hazafiak
szűk markával kifárasztja a múzsákat; új æra kezdődik: «hallják
kigyelmetek!» Boldogítsuk a népet! Terjeszszük a mívelődést! ez a
magasztos jelszó. «Az én könyvem csak egy pint bor ára.» – «Húsz
vers egy susztákért!» – «A ki vesz, annak lesz.» – «A ki az én
könyvem megveszi, kap rá egy kalendáriomot, meg egy Krimia
mappáját, meg Canrobert arczképét.» – «Az enyimnek kemény borítékja
is van, az is megéri a húsz krajczárt!» – «Én ingyen adom a könyvet
magát, csak az elküldésért kivánok egy huszast!»</p>
<p>Végre azután jön a kilenczedik időszak: a midőn senkit sem
ragadnak meg többé sem szürénél, sem attilájánál fogva, hogy
pártolja az irodalmat, hanem olvas minden ember azért, mert
életszükségévé vált, mint a kalapviselés; a költő nem szaladgál a
közönség után, mert tudja, hogy <span class="pagenum"><a name=
"Page_92" id="Page_92">-92-</a></span> ha valami jót írt, azt zaj
nélkül is felkeresik, s az embereket épen úgy nem dicsérik meg
azért, hogy buzgó pártolói voltak az irodalomnak, mint nem
magasztaltak eddig senkit azért, hogy buzgó pártolója volt a
pékeknek és mészárosoknak.</p>
<p>Ez a legutóbbi korszak, mint tudjuk, még nem következett el; s a
míg odáig eljutnánk, sok keserves kantikumot fognak addig még írni
mindazon érdemes ügyfeleink, a kik az irodalmi tolvajnyelvből
megtanulták, hogy mit tesz magyarul ez a két szó: «medve» és
«rák».</p>
<p>(A könyvárusok egymás között «medvének» híják az olyan
kéziratot, melynek nem akad kiadója; «ráknak» pedig az olyan
könyvet, melynek már akadt kiadója, de nincs vevője.)</p>
<p>Azért is én hallatlan elismeréssel és tisztelettel viseltetem
mind azon elődei iránt becsületes mesterségemnek, kik az irodalom
rögös útját simára taposni előrementek; őszinte szeretettel
gondolok reátok, ti jámbor hegedősök, jokulatorok, krónikaírók,
Kelemen diákok és korhely poéták, s ha mégis oly sokszor tréfásan
emlékezem felőletek, az is csak azért történik, hogy oly igen sokat
gondolok reátok. Aztán van is abban a tréfában mindig valami
szomorú, a mit ért, a ki érez; ha pedig az ifjabb kor poétáival
évődöm is olykor, azért sem kell neheztelni; nekem szabad az, mert
magam is régi betűvető mesterember vagyok már; de bántaná csak őket
más valaki…</p>
<p>Hanem hova tértem már a felvett tárgytól!</p>
<p>A jó Csokonai e szép korszakok melyikébe tartozott, azt nem
nehéz kitalálni. Gyönyörű versei között annyi a köszöntő vers, a
háladatos példázás és keserves panasz jó és rossz urakra, hogy azok
után könnyen kitalálhatja mindenki, miszerint az égiektől
származott múzsának sokszor kellett pirulni a kegyes pártfogók
előszobáiban.</p>
<p>Megfoghatatlan dolognak tartaték még akkor, hogy valaki úgy
végig élhesse az egész életét, hogy soha se legyen semmi más czíme,
mint poéta. <span class="pagenum"><a name="Page_93" id=
"Page_93">-93-</a></span></p>
<p>Hát még mi?</p>
<p>Csak poéta.</p>
<p>Hát mit csinál egész nap?</p>
<p>Poétázik.</p>
<p>De miből él?</p>
<p>Poétázásból.</p>
<p>Ilyen ember nem is volt több abban az időben a jó Csokonainál;
de híres is volt e bolondságért. Nem mondom vele, hogy több egykorú
költő nem élt akkor hazánkban, hanem annak mind volt valami czíme,
hivatala, a miről nevezték, jószága, a miből táplálkozott; csupán
ez maga állt elő azzal a bizarr eszmével, hogy ő nem akar egyéb
lenni, mint versiró.</p>
<p>Az iskolából kitiltották, s azontúl járhatott, kelhetett a tágas
világban.</p>
<p>Sok bohóság történt vele összevissza; szivesen fogadták
mindenfelé, de sokáig nem tudott egy helyen maradni, pedig, a mint
mondják, szerelmes is lett volna.</p>
<p>Az is csak poétázás volt.</p>
<p>Egyszer az almási szüreten meglátott egy szép komáromi leánykát,
a kit Lillának híttak; a megszeretés hamar ment nála; a leányka
szülői azt mondták a fráternek, hogy nincs ellenükre a szeretet,
hanem szerezzen magának valami életmódot, a mit ő szentül meg is
fogadott.</p>
<p>Csokonai azzal megint belebódorodott a világba, s miként egykor
«csapot, papot, mindent elfelejtett», hasonlóul elfelejté az almási
szüretet és Lillát és mindennemű fogadását állandó életmód
után.</p>
<p>Somogyban élt akkor egy derék birtokos úr, a kire méltán
elmondhatja az utókor: «és buzgó pártolója volt az
irodalomnak».</p>
<p>Házánál mindig szivesen látott vendég volt tudós, poéta és
művész, kiket akkoriban naplopóknak és komédiásoknak volt szokás
tisztelni.</p>
<p>Ott elélhetett volna Csokonai holtig a legnagyobb kényelemben;
ámde a derék mæcenás sokkal többre becsülte a <span class=
"pagenum"><a name="Page_94" id="Page_94">-94-</a></span> költőt,
mint hogy elégnek tartotta volna csak annyit tenni érte, hogy
napjairól gondoskodjék; ő jóllétet, önállást akart biztosítani az
ifjú tudósnak, mely annak szellemi vágyaihoz méltó legyen.</p>
<p>Nem kevesebbet tett érte, mint hogy egy mezővárosban, hol
maiglan is virágzó tanoda áll, alapítványképen egy költészeti
tanszéket állitott fel, s megválasztá bele Csokonait tanárnak.</p>
<p>Derék mæcenas! milyen messzeterjedő figyelemmel volt védencze
iránt! Soha költészet jobb mesterre nem talált, mint Csokonai volt,
és Vitéz Mihály sem lelkéhez illőbb hivatalra, mint a költészetet
beoltogatni az ifjú nemzedék fogékony keblébe.</p>
<p>Most már tehát meg is házasodhatott. Volt hivatala, tisztessége,
kényelmes laka, rendes fizetése, bora, búzája, tüzelő fája;
iskolába járó úrfiaktól ajándékokat is kaphatott, üres óráiban
dohányt ültethetett, fákat oltogathatott, volt hozzá elég szép
kertje, abban méhes tele kasokkal, ott szépen lehetett verseket
írni: egyszóval semmi sem állt útjában, hogy ezentúl a
legboldogabb, a legirigylettebb ember lehessen és késő vénséget
érjen unokák nagy örömére.</p>
<p>Fél év mulva megszökött a kathedrájától, odahagyta hivatalát,
fizetését, deputatumát, méhest és a fiatal versiró scythákat s
megint elment országot-világot látni.</p>
<p>Ő bizony nem vesződik a sok hájfejű ficzkóval, hogy ő azoknak a
poézist magyarázza, mikor egynek sem jár ott az esze a csapni való
gazembereknek!</p>
<p>Régi mæcenásához természetesen képpel sem fordult többet, hanem
bolygott megint északtól nyugotig, a mint egyszer véletlenül megint
összetalálkozik ott, a hol nem is sejtette, hajdani
pártfogójával.</p>
<p>– No kopé, most ugyan el nem mégy többet a kezem közül, mondá
neki a derék úr, megfogva a szökevényt. Viszlek haza és ott maradsz
ezentúl nálam mindig.</p>
<p>Csokonai megadta magát. A jó pártfogó még csak nem <span class=
"pagenum"><a name="Page_95" id="Page_95">-95-</a></span> is
pirongatta, nem fenyegette, hogy vissza viszi megint professzornak;
csak nevetett az ő emberi bohóságán. Meglehet, hogy magában pedig
siratta.</p>
<p>Útközben levén találkozásuk, a mæcenás bemutatta Csokonainak
utitársát, a ki együtt ült vele az asztalnál; egy jókedvű vidám
ficzkót, a kinek ugyan ki volt a könyöke szakadva, s valamenyi
lábujja mind mosolygott ki a csizmából, de a ki azért olyan derült
arczczal ült a pohárnál, mintha senki sem volna rajtok kivül a
világon: tudniillik csak ő és a pohár.</p>
<p>Ez volt Lavota.</p>
<p>Útfélen, dülöngőfélben szedte fel őt a derék mæcenás, korának
egyik legnagyobb lángelméjét s kivétel nélkül legnagyobb
korhelyét.</p>
<p>A mint a két genie egymást megneveztetni hallá, összeölelkezett,
megcsókolták egymást, el voltak ragadtatva e dicső találkozás
által, s elragadtatásuk tökéletes lett a bekövetkező áldomásnál,
melynek következtében a derék mæcenás a két lángelmét olyan
állapotban szállittatá szekerére, a milyenben az ember semmit sem
szokott tudni a földön történő unalmas dolgokról.</p>
<p>Haza vitte őket jószágára. Ott az erdő szélében, gyönyörű
kilátással a távoli hegyekre, építtetett a derék úr egy regényes
kis házikót, a minőkről a költők szoktak ábrándozni; rózsalugas a
ház előtt, melyben csalogányok költenek, a tetőt vadszőlő futja be,
csipkés leveleivel árnyékozva az ablakokat; az út mellett vidám
patakcsa csörgedez, apró zuhatagokat képezve – s a többi.</p>
<p>A házban két szoba volt kényelmesen felszerelve bútorokkal,
pipákkal és poharakkal, a mik nélkül a geniek el nem lehetnek.</p>
<p>Ide szállítá a két lángészt a mæcenás.</p>
<p>– Ezt a házat számotokra építtettem: monda nekik, bevezetve őket
a kényelmes lakba; itt írhatsz, verselhetsz, és komponálhatsz, nem
háborgat senki. Élhettek távol a világ zajától, a mit olyan nagyon
gyűlöltök; még csak <span class="pagenum"><a name="Page_96" id=
"Page_96">-96-</a></span> annak a képét sem fogjátok látni, a ki az
ételt ide hordja; ha csak jó kedvből fel nem keresitek a világot,
az helyetekbe nem jön.</p>
<p>A derék úr ilyen szépen bekvártélyozva heliconi vendégeit a
csendes Tusculanumba, abban a boldog gondolatban nyugodott meg,
hogy már most azok teljes kényelemben lévén, menten minden
életfentartási gondtól, majd annyi sok szép könyvet irnak, annyi
zenét komponálnak együtt, hogy győzze a világ bámulni.</p>
<p>Első napokon csak megvoltak a confiniált múzsák csendes
hajlékukban, Lavota horgászott egész nap a patak vizében, Csokonai
pedig tilinkót faragott bodzafából.</p>
<p>Lavota egész nap sütötte nyárson az apró szálkás halacskákat,
pedig előtte voltak az úri asztal minden süteményei; Csokonai pedig
egész nap próbálgatta, hogy megtanulhatna-e az ember magától
furulyálni? pedig előtte volt a haza legnagyobb zenésze.</p>
<p>Néhány nap mulva fogtak egy eperszedő parasztfiút, attól
beizentek a nagyságos úrhoz, hogy küldjön ki nekik egy tuczat
kártyát, mert nem tudnak idekinn mit csinálni.</p>
<p>Akkor azután reggeltől estig ütötték együtt a filkót és
füstöltek maguk körül, hogy alig látszottak ki belőle.</p>
<p>Végtére azonban az ész is követelte adóját, mely nem engedi
magát sem agyonkártyáztatni, sem agyonpipáztatni; egy pár esős nap
meghozta azt a nyugtalan kedélyállapotot, melyben a költő és zenész
a magányt keresi, hogy elfeledve földi lételét és mindent, a mi
körüle történik, egyedül az égiekkel társalkodjék. Lavota gyantázni
kezdett, Csokonai tollat faragni.</p>
<p>Egyszer meglátogatta őket pártfogójuk. Elébb Csokonaihoz ment
be, s kérdezé tőle, hogy mint van?</p>
<p>Csokonai rosszkedvű volt. Szétszórt papirosain, a mit irt, mind
ki volt törülve, egy pár vers olyan apróra széttépve és elszórva a
padlón, mint a hó.</p>
<p>– Mi bajod öcsém? Mi hiányosságod van? <span class=
"pagenum"><a name="Page_97" id="Page_97">-97-</a></span></p>
<p>– Minden bajom van, nagyságos uram. Minden ellenemre van.</p>
<p>– Mi az a minden?</p>
<p>– Hát mindenféle.</p>
<p>– Mondj legalább egyfélét.</p>
<p>– Nem tudok dolgozni; ez a szoba olyan rossz helyen fekszik, az
ablak előtt mindig dongnak a darázsok, bizonyosan valami fészkük
van itt a venyige között; olyan alkalmatlan ez a szőlőlugas itten.
Lavotának sokkal alkalmasabb szobája van. Ide még a nap sem süt
soha.</p>
<p>A pártfogó fejet csóvált s látva, hogy poétája ma ballábbal kelt
föl, ott hagyta őt, s átment a másik lángészhez.</p>
<p>Az még akkor is aludt, még pedig nem az ágyon, hanem az ágy
alatt.</p>
<p>A mæcenás felczibálta s magyarázatot kért tőle:</p>
<p>– Miért fekszik az ágy alá?</p>
<p>– Mert innen nem lehet leesni.</p>
<p>– Hát szerzett-e már valami szép dalt?</p>
<p>– Lehet is itt.</p>
<p>– Ugyan mi baj van?</p>
<p>– Tele zörgéssel ez a szoba. Valami veszett füleműle ide
fészkelt az ablak alá, s az egész éjjel ordít, mint a barom,
százszor is elhajtottam már, de megint visszajön engem bosszantani.
Aztán a nap már éjfél után egy órakor besüt az ablakon, nem tudok
hova lenni tőle. Ez a pimasz poéta a jobbik szobát választotta el
magának.</p>
<p>A mæcenás rögtön elcserélte a két lángész szobáit, egyiket
átszállíttatá a másikéba. Gondolta, hogy így meglesznek
elégedve.</p>
<p>Egy hét mulva megint meglátogatá őket.</p>
<p>– Hogy halad a verselés, Vitéz?</p>
<p>– Sánta, béna a pegázus, nagyságos uram.</p>
<p>– Mi lelhette?</p>
<p>– A török átok fogott rajtam.</p>
<p>– Milyen az a török átok? <span class="pagenum"><a name=
"Page_98" id="Page_98">-98-</a></span></p>
<p>– Az a török átok, hogy «adjon az Isten neked rossz
szomszédot».</p>
<p>– Mi panasza lehet szegény Lavotára?</p>
<p>– Mindenféle. Nem állhatom ki azt az embert. Akkorákat ásít,
hogy behallik az ajtón. Ebédnél villával piszkálja a fogát, s olyan
rossz élczeket mond, hogy az ember dühbe jön tőle. Hogy hegedül,
czinczog az Istenadta, azt még felvenném tőle, csak élczeket ne
mondana; tudja, nagyságos uram, ehhez ő nem ért, mert ő csak
muzsikus. Mikor legszebb ideáim volnának, mikor legjobban fel
vagyok lelkesűlve, egyszer csak elkezd valami rossz anekdotát
mondani, s leestem az Olympusról. Nem lehet ezt kiállani.</p>
<p>A mæcenás szomorodva ment át a másik geniehez; az épen akkor
verte a süvegét mérgében a falhoz.</p>
<p>– Jó, hogy jön a nagyságos úr, már épen én akartam odamenni. Ez
az ember engem megöl.</p>
<p>A jó úr megrettent:</p>
<p>– Ki akarja önt megölni?</p>
<p>– Ez a – izé; ez a poéta vagy micsoda. Hiszen kín ezzel együtt
lakni.</p>
<p>– Mit csinált önnek?</p>
<p>– Kérem alássan; minden reggel úgy köhög, hogy nem tudok miatta
komponálni. Alig fogok meg egy pár szép gondolatot, ühüühü, közbe
köhög s pokolba repült minden eszmém.</p>
<p>– De ha egyszer hurutja van.</p>
<p>– Minek hütötte meg magát? tudhatja, hogy a poéta embernek
kényes a bőre, mit nyargal késő este a harmatban? De nem csak azt
teszi, hanem még mást is tesz. Nem is akarom mondani.</p>
<p>– De én akarom tudni, unszolá a földesúr, ki el nem tudta
gondolni, hogy mit gyanítson?</p>
<p>– Hát kérem alássan: faragott magának egy bodzafa tilinkót s
azon sipítoz itt a fülembe valami együgyü nótát, majd meg elkezd
énekelni, s a legutálatosabb félhangon <span class=
"pagenum"><a name="Page_99" id="Page_99">-99-</a></span> és
hamisan, hogy szeretnék a szeme közé ugrani érte. Nagyságos uram,
én csak sok mindent ki tudok állani, hideget, meleget, éhséget és
szomjúságot; de ezt az embert ki nem állom. Hogy naphosszant
deklamál mindenféle bolond verset, azt még csak elnézném neki;
csakhogy ne furuglyálna, meg ne énekelne, a mihez nem ért.</p>
<p>A nagyságos úr hozatott bort, összebékíté a haragos feleket jó
badacsonyi mellett, kezet kellett nekik fogni; végefelé
összecsókolóztak a külömböző múzsák választottai és Lavota
megigérte, hogy zenét fog szerezni Csokonai legszebbik dalára,
Csokonai pedig azt fogadta, hogy versekben fogja örökítni Lavotát;
a derék mæcenás örömkönyeket sírt, hogy ilyen egyetértésben
hagyhatá el a két lánglelkű költőt, kik közül az egyik zenét adott
a szónak, a másik szavakat a zenének.</p>
<p>Egy hét mulva megint meglátogatá a kis erdei lakot.</p>
<p>Egészen üresen találta a szobákat.</p>
<p>A két genie úgy elhagyta a házat, hogy csak a kapufélfától vett
búcsút.</p>
<p>A mentegetőzés egyiknek sem volt szokása.</p>
<p>A költő megszökött a zenész czinczogásaitól, a zenész pedig a
költő szavalása elől, s inkább választá mindegyik a holnapi nap
aggodalmait, a nyugodt kényelem unalma helyett. A változatos
országút, a pusztai csapszék, szegény diákok konviktusi lakomája,
czigányok élete, abban telt az ő gyönyörűségük, ott születtek
legszebb dalaik, verseik, a mik örök időkig kedvesek maradnak.</p>
<p>Csak azután irta meg Csokonai azokat a szép dalokat epesztő
ideáljához, kinek Lilla nevet adott, s kinek annyi édes bús
keservdalait köszönheti a magyar költészet.</p>
<p>Ha megmaradt volna Csurgón professzornak, elvehette volna
Lillát, lettek volna apró gyermekei, tán írt volna egy pár hasznos
könyvet a méhészetről és dohánytenyésztésről, de hol maradtak volna
akkor azok a szívbe visszaható hangok, a mikben a költő olyan
sokáig fog élni, a milyen rövid volt élete itt a porban!
<span class="pagenum"><a name="Page_100" id=
"Page_100">-100-</a></span></p>
<p>Még azután sok szép földet bekóborolt a két elszabadult kósza
lélek, Csokonai és Lavota; többé nem engedte magát egyik is
kaliczkába zárni, de ha jártukban-keltökben valahol hallottak
egymásról beszélni; ha hallották a hír magasztalásait kölcsönösen:
úgy ragyogtak a szemeik örömtől s sóhajtozva mondák:</p>
<p>– Csak még én egyszer összejöhetnék azzal a Lavotával.</p>
<p>– Csak még én egyszer láthatnám életemben azt a Csokonait.</p>
<p>A sorsnak nem tetszett ezt az óhajtásukat teljesíteni.</p>
<p>Mindig keresték egymást és soha sem találkoztak többet.</p>
<hr class="chap" />
<div class="chapter"></div>
<p><span class="pagenum"><a name="Page_101" id=
"Page_101">-101-</a></span></p>
<h2>A VÉN HUSZÁR KAPITÁNY.</h2>
<p>Igen sokan ismerték; talán egész Erdély úgy emlékezik rá, mint
közös rokonára, azon kövér, termetes öreg úrra, azzal az egyenesre
kipödrött ősz bajuszszal, azzal a piros orczával, melyen hol a
jókedv, hol a jó bor hajnala mosolygott. Piros mentét, dolmányt
viselt, szürke prémezettel; még az a mente is mosolygott piros
arcza mellett, még az a prém is megőszült, mint a deres bajusz.</p>
<p>Ebben a fekete kabátos, gyászoló világban magától is eléggé
feltünő lehet egy ilyen szürke bajszú, piros arczú ember piros
mentéjével, mint valami boldogabb időkből feljáró jókedvű kisértet;
de legkivált Bécsben, és főképen, ha e valaki oly mennydörgő hangon
beszél mindig, mintha tizenkét eskadront kellene rohamra buzdítania
s kiejtésében csodálatosan vegyíti a fölösleges «ss» és «ch»
betűket, a mire nyelvének szokatlan kövérsége kényszeríti.</p>
<p>A jó öreg urat úgy ismerték Bécsben, mint Erdélyben: az úri
mágnások és a székely góbék, a katonatisztek és a kocsmárosok, az
öregek és a fiatalok, az udvari hölgyek és a szobalányok. Ha
kérdeznék tőlük, mindegyik tudna róla valami furfangos adomát,
valami szeszélyes ötletet mondani, a mi nem is állna jól másnak,
csupán csak egyedül ő neki; csupán az ő joviális, komolynak
látszani akaró, de lenni nem tudó arczához, az ő fürge, kövér
termetéhez, az ő fiatal ősz fejéhez s divatos piros mentéjéhez.</p>
<p>Ismerte őt maga a császár is, a jó öreg Ferencz; midőn
nyolczszáztizenhétben ott járt Erdélyben, bemutatták neki az akkor
még ifjú deli legényt, a ki akkor is ép olyan <span class=
"pagenum"><a name="Page_102" id="Page_102">-102-</a></span> keveset
tudott németül, mint harmincz esztendei Bécsben lakás után.</p>
<p>A császár kérdezé tőle: «hogy hívnak?»</p>
<p>– Székely.</p>
<p>– Micsoda nemzet vagy?</p>
<p>– Székely.</p>
<p>– Minő ezrednél szolgálsz?</p>
<p>– Székely.</p>
<p>A császár nevetve monda kisérőinek: «ettől tanuljatok
rövidséget: három kérdésre egy szóval tud felelni.»</p>
<p>Még akkor hősünk igazán hős volt, csataterek hőse; látta
Napoleont: nem is futott tőle, ha nem parancsolták, s ott volt a
verésében is. A lipcsei véres napokon erősen pusztíták a franczia
golyók a jó huszárok rendeit; kettőt, hármat kiütött a sorból a
gyilkoló teke.</p>
<p>Székely János csak pödörgette még akkor fekete bajszát, s hetyke
mosolygással mondá szomszédjának:</p>
<p>– Itt szeretném látni az excelsum guberniumot Erdélyből, Mihály
bátyámmal együtt, erre mondana valami artikulust bátyámuram, ha
tud!</p>
<p>Hejh, ez a bátya nagy keserűség volt a jó Jankó úrra nézve. Ép
oly komoly, mint minő víg az öcscse, jámbor, otthonülő férfi,
tudományos és szigorú ember, a ki nem tudta szó nélkül hagyni mások
bohóságait.</p>
<p>Képzelhetni, ha még olyan dolgokért is megszólítá uraöcscsét,
hogy az egy izben egy jó barátja feleségét elszökteté.</p>
<p>János úr szép és merész legény volt még akkor, nem szeretett
sokat ábrándozni, verset irni sem volt szokása; megkérdezte az
asszonytól, ha szereti-e? Igen, vagy nem? A mint a nő igent
mondott, kivezette a tánczteremből, mikor legjobban járták a
lengyelt, az udvaron állt Mihály bátyja szekere, abba felültette, a
kocsisnak megmondta, hogy ha Kolozsvárig meg mer állapodni, főbe
lövi s reggelre Kolozsváron volt Mihály bátyja udvarában a lopott
asszonynyal. <span class="pagenum"><a name="Page_103" id=
"Page_103">-103-</a></span></p>
<p>Képzelhetni azt a rettenést, a mivel a törvénytudó férfi e
hallatlan merényletet fogadta.</p>
<p>– Szerencsétlen, tudod-e, mit tettél?</p>
<p>– Hát mit tettem? Kolozsvárra kocsikáztam egy szép
asszonynyal.</p>
<p>– Elkoczkáztad az életedet, szabadságodat, jövendődet.</p>
<p>János úr, sehogy sem értette, hogy miért?</p>
<p>A törvénytudó testvér mindjárt felnyitotta előtte a
tripartitumot s megmutatta neki a rettenetes artikulust, mely a
nőrablás ellen van hozva.</p>
<p>Hát ki mondja azt, hogy én raboltam? Rablás az, ha valakinek
kedve jön velem utazni? Én nem raboltam el szegényt. Kérdezd meg
kocsisodat: nem az egész úton csókolóztunk-e? a csókolózás ellen
pedig nincsen törvény hozva; azért, ha a férj akarja, kihívhat
párbajra, azt pedig minden pereputyjával együtt leaprítom. Az
approbatával nem törődöm, kardtól, pisztolytól nem félek!</p>
<p>– Egyébiránt, tevé hozzá kis idő mulva, midőn lassankint
lecsillapult, ha olyan nagy lármát csináltok érte, hát inkább
visszaadom neki az asszonyt.</p>
<p>Úgy is történt: visszaadta a nőt. Hogy a férj hogyan köszönte
meg az addigvaló gondviselést? arról hallgat a krónika. Annyi
bizonyos, hogy János úr ez alkalommal mind az approbata, mind a
tripartitum papiros mennyköveit szerencsésen kikerülte.</p>
<p>A méltó bűnhödés csak később érte utól ifjúkori bűneiért:
megházasodott.</p>
<p>Annyi borzasztó példa nem riasztotta vissza ettől.</p>
<p>A bátor, vakmerő férfiú azután, kit sem a francziák ágyúi, sem
Verbőczi törvényczikkei meg nem tanítottak a félelemre, feltalálá
végre azt a hatalmat, a mely életében egyedül volt képes rajta
imponálni. Nem a háború, hanem a házasság a gyönge szivek
próbaköve.</p>
<p>Kivált ha az ember szereti a szépet, főleg a másét, a maga
felesége pedig nem szép és féltékeny; ha az <span class=
"pagenum"><a name="Page_104" id="Page_104">-104-</a></span> ember
szeret pipázni, s a felesége ideges, a ki elájul a füsttől; ha az
ember szeret kártyázni, s a felesége azt kivánja, hogy olvasson fel
neki verseket; s ha végre az ember szeretne úr lenni a háznál, és a
felesége is épen arra törekszik, és aztán az ember fél a
feleségétől, az pedig nem ő tőle.</p>
<p>A derék János úr gyakorta megvallá bizalmas barátai előtt, hogy
hitvese rettentőbb rá nézve egy század franczia dzsidásnál.</p>
<p>Egyszer falura utaztak együtt, nagy, bőrös, ablakos hintóban,
bőrládák, katulyák a hintón kívűl és belül számbavehetetlen
mennyiségben. János úr nem pipázhatott az egész úton, a szép
tajtékpipát tehát rábízta inasára, ki a bakon ült, hogy viseljen
addig rá gondot.</p>
<p>Mikor megérkeztek a nagyságos asszony kastélyába, kiki sietett a
saját szobájába; az inas hordta fel nyalábbal a hintóból a
holmikat.</p>
<p>Régi, háborúi bajtárs volt a legény, Tanaszinak hítták, hajporos
czoffját még most is viselte.</p>
<p>– Rendben van-e minden? nincs-e valami kár? – kérdé János úr a
szolgát aggodalmasan.</p>
<p>– Jól van minden, vitéz kapitány uram; hanem a…</p>
<p>– Tán a pipám?</p>
<p>– Az meg van; hanem a nagyságos asszony főkötős katulyája
behorpadt.</p>
<p>– Nagyon-e?</p>
<p>– Vitéz kapitány úr rajta tartotta a lábát az egész úton.</p>
<p>– No, ezt jelentse kend a grófnénak.</p>
<p>– De én ugyan nem jelentem. Parancsolja vitéz kapitány uram,
hogy az udvari lánczos medvének húzzam ki a zápfogát, azt
megteszem; de a nagyságos grófné elejbe nem kerülök.</p>
<p>– Biz én se, barátom! – szólt a derék borbereki Bayard, naiv
hunyászsággal.</p>
<p>Ez a jámbor inas együtt vénült meg a vitéz kapitánynyal,
<span class="pagenum"><a name="Page_105" id=
"Page_105">-105-</a></span> úgy egymáshoz voltak már szokva, hogy
el sem válhattak többé. Tanaszi még a gondolatját is tudta már
urának, s örült, ha azt megelőzhette.</p>
<p>Csupán egy állandó óhajtásának szegült ellene makacsul.</p>
<p>Valahányszor este a sarkantyús csizmát le kellett huznia gazdája
lábáról, János úr mindig felszólítá őt, szeliden és érzékenyül.</p>
<p>– Tanaszi: én neked adom ezt a csizmát sarkantyústól; hadd
híjjalak én téged úgy, hogy «Naszi»; látod, neked olyan csúf hosszú
neved van, s az én nyelvem olyan nehezen forog; elég lenne, ha én
neked azt mondanám: «Naszi».</p>
<p>– De már azt ugyan nem. Engem Tanaszinak keresztelt a pap,
Tanaszinak híjon az úr, vagy ereszszen el s fogadjon mást, a kinek
rövidebb neve van.</p>
<p>Soha sem hajlott sem szép szóra, sem kecsegtető igéretekre az
állhatatos szolga, hogy nevéből két betűt elengedjen. Hiába is
próbálta egyszerűen «Naszi»-nak nevezni az ura, mert akkor nem
hallgatott rá, akármit parancsolt neki.</p>
<p>Tanaszin kívül még egy embere volt, a kit szeretett, a szelid
Barcsay János.</p>
<p>Pedig Barcsay soha sem ivott bort, sem asszonyokat nem
szöktetett, sem kártyázni nem tudott, tivornyára való sem volt, még
csak nem is káromkodott.</p>
<p>Épen ezért szerette őt János úr mindenek fölött. Felkereste,
akár hol volt, és megérzett rajta a rossz kedv, ha soká nem
látta.</p>
<p>Legtöbb kalandjánál ez volt jelen, s kisegíté a kelepczéből, ha
néha belekerült.</p>
<p>Bécsben ismerték már minden vendéglőben, ismerték pedig arról,
hogy ha egy asztalhoz leült valami ismerősével, onnan minden más
embert elnézett. Olyan hegyes szemeket tudott az emberekbe fúrni,
hogy a jámbor bécsi kedélye sehogy sem szívlelhette el az
ülvemaradást, <span class="pagenum"><a name="Page_106" id=
"Page_106">-106-</a></span> inkább vette a tányérát, poharát, s
átköltözött más asztalhoz.</p>
<p>Egyszer jön Barcsayval s keresi az üresebb asztalokat.</p>
<p>Egyik mellett csak két fiatal ember ült, a kik közül az egyik
ismeré, mert a mint meglátta, hogy odaközelít, felkelt és azt
mondta társának:</p>
<p>– Menjünk innen, jön a Vámpyr.</p>
<p>János úr fülét megütötte e szó; megakadt benne nagyon.</p>
<p>– Te Jankó, – kérdi Barcsaytól, – mondd meg nekem, mit tesz az a
«vámpir». Én már tudtam egyszer, de elfelejtettem.</p>
<p>Barcsay is hallotta e megjegyzést, s méltán félt, hogy ha a szó
igazi értelmét megmondja, olyan háború lesz belőle, hogy hét
országra szól.</p>
<p>– De honnan jön neked afféle az eszedbe? Tudóstársasági tag
akarsz te lenni, hogy szavakkal bajoskodol?</p>
<p>– Csak te nekem felelj, egyenesen és igazán! – kiálta rá János,
kinek már ekkor kezdett forrni a fejében valami.</p>
<p>– Ha épen akarod, – felelt Barcsay szokott szelid flegmájávál,
ámbár én nem azért jöttem vendéglőbe, hogy filologiai értekezést
tartsak, – ez egy új nyelvszabály szerint alkotott szó, melyet a
tudósok most hoztak be, hogy két szónak egyberagasztása által a
hosszadalmas kifejezéseket megrövidítsék.</p>
<p>– De a németek tán csak nem foglalkoznak magyar grammatika
készítésével?</p>
<p>– Hogyne? nagyon foglalkoznak. Bécsben most alig van jóravaló
ház, a hol magyarul ne tanulnának.</p>
<p>– Igazán! – szólt megengesztelve a lecsillapított hadfi; de
végtére még most sem tudom, hogy mit tesz hát a vámpir?</p>
<p>– Hát az bizonyosan annyit jelenthet, mint vám alá nem eső pir.
Bizonyosan az orrodat értette alatta, melyen ki s be hordod a
karmint a vámon, s nem fizetsz érte.</p>
<p>– Óh be bolond! – kaczagott János úr hahotával; – ha még azt is
mondta volna, hogy «borpir». <span class="pagenum"><a name=
"Page_107" id="Page_107">-107-</a></span></p>
<p>Később mégis megtudta János úr a vámpyr igazi értelmét, s szidta
azután eleget Barcsayt, hogy mért nem mondta meg neki akkor igazán,
hogy ez valami krokodilus féle állat, majd megmutatta volna ő annak
a fráternek, hogyan szokás elevenen megenni az embert?</p>
<p>Az udvari dalidókba rendesen hivatalos volt, a mit leginkább
azért szeretett, hogy ott jó borok és csemegék teremtek. Tánczolni
nem igen szeretett már, de örömest elnézte, hogy mások hogy
tánczolnak. Egyszer, jól evén és iván, hogy még másnap is örömmel
emlékezhessék vissza e dalidóra, telerakta a csákóját a kredenczben
narancscsal, a csákót azután bedugta egy pamlag alá, s
gyönyörködött az előtte ellengő párokban.</p>
<p>Valami csintalan gárdista észrevette a narancscsal tele csákót,
s a mint azon lejtett tánczosnéjával a keringőben, mintha
véletlenül tenné, hirtelen kirugta azt onnnan.</p>
<p>A csákó valamennyi narancscsal együtt kigurult a terem közepére,
minden rendű úri vendég láttára, a kik azt nagy vidámság között
felemelték, s a narancsokat megint vissza rakva bele, kérdezék,
hogy kié ez a csákó?</p>
<p>Természetesen, hogy nem akadt gazdája; senki sem ismerte el sem
a kalpagot, sem a narancsot sajátjának.</p>
<p>Jankó bácsi ott szepegett a szögletben, onnan nézte, hogy teszik
le kalapját a terem közepén közlátványra. Mellette állt
Barcsay:</p>
<p>– Te Jankó, – monda neki. Látod, te könnyebben hajolsz, vedd fel
nekem azt a kalpagot.</p>
<p>– De már azt ugyan nem teszem.</p>
<p>– Vedd fel kérlek; ha felveszed, mind neked adom a narancsot, a
mi benne van.</p>
<hr class="tb" />
<p>A Bécsben lakó magyar fiatalság egy időben nagyon odakapott
hozzá. János bácsi minden jó helyen otthon volt a városban, s
vezette az ifjabb nemzedéket mindenüvé, a hol valami újabb
mulatságra volt kilátás.</p>
<p>Ilyen alkalommal ez volt jelszava: <span class=
"pagenum"><a name="Page_108" id="Page_108">-108-</a></span></p>
<p>«Kalapot! pálczát!»</p>
<p>Akkor azután haladék nélkül vette mindenki kalapját, pálczáját,
s követte a vidám öreg urat tüskön-bokron keresztül.</p>
<p>Egy silány, esős őszi délután hosszasan unatkoztak már az öreg
úr vendégei az egyszinű pipafüst mellett, ő maga pedig legjobban
unatkozott; unta vendégei képét, szavát, s egyáltalában nem volt
semmi kedve.</p>
<p>Egyszer mégis közmeglepetésre leteszi pipáját, s kimondja az
örvendetes jelszót.</p>
<p>«Kalapot, pálczát!»</p>
<p>Valamennyien örvendve szöktek fel e régvárt kommandóra, s mentek
az öreg úrral le a lépcsőkön, ki az utczára.</p>
<p>A kapuban megállt János úr elgondolkozva.</p>
<p>– Merre megyünk, kedves urambátyám? – kérdék kedvrederült ifjú
vendégei.</p>
<p>János úr hidegvérrel felelt:</p>
<p>– Ki jobbra, ki balra; én magam megyek haza.</p>
<p>Azzal visszafordult, kicsukta vendégeit a kapun, s ott hagyta
őket.</p>
<p>Azok szép csendesen tovamentek: nem mertek zúgolódni, mert az
öreg úr nem hagyott tréfálni magával.</p>
<p>Már ekkor öreg úr volt; csakhogy nem akarták azt neki elhinni.
Most is Jankónak hítta mindenki, s Erdélyben csak úgy bántak vele,
mint holmi suhanczczal, a ki minden gyereknek iskolapajtása.</p>
<p>Pedig regálista is volt, s nagyon szerette volna, ha az
országgyűlésen meghallgatják vagy egyszer, a mit beszél. E vágya
nem teljesülhetett soha; a mint legelső szavait kimondá:</p>
<p>– «Ne diskuráljunk urak hiába, tiszta bort töltsünk a pohárba!»
azonnal elkezdett az egész gyülekezet unisono hahotával kaczagni; a
derék úr hiába ütötte botja végével a pallót, öklével az asztalt,
hiába protestált, hogy «a chszolláchs chszabadchsság ninchcss
tiltva chachzánkban!» <span class="pagenum"><a name="Page_109" id=
"Page_109">-109-</a></span> annál jobban kaczagtak rajta, mig egy
hang a karzatról le nem kiáltott rá: «volát!» a mire azután a derék
úr elkeserülten ült vissza székére.</p>
<p>Egyszer életében tudott csak volátot adni, pedig úgy szerette a
tarokkot, hogy még utaztában is megfogta az ismeretlen embereket s
kényszeríté a vele játszásra.</p>
<p>A tordai kaszinóban csipte el így egyszer a jámbor
segédlelkészt; rosszúl játszott a derék tiszteletes, egy darabig
csak tűrte János úr, végre nem állhatta szó nélkül a dolgot; –
«ugyan kérem, kihez van szerencsém?» kérdezé jámborul.</p>
<p>– Én, szolgálatjára, Miklós Miklós vagyok, – felelt szerényen a
lelkész.</p>
<p>– No, hát akkor én Jankó Jankó legyek, ha az úrral tovább
játszom! – mennydörgé a vitéz kapitány úr, asztalhoz vágva az egész
tuczat kártyát.</p>
<p>Ezen hajlamáért kellett a jó úrnak sokszor megszenvedni.
Hivatalos utasítás, vagy napirend helyett sokszor kiosztották neki
a pagátot.</p>
<p>Pedig a jó úr igen kellemetes politikus volt, elvei nem voltak;
de hát minek is az? türelmes volt minden vallásfelekezet iránt; ő
maga azt sem tudta, melyikhez tartozik. Jó pajtásai voltak a
kormánypárton is, mint az ellenzéknél, és ő soha sem bírta
megérteni, hogy mi különbség van a kettő között? Hanem azért mind a
két párt lakomáit szorgalmasan látogatta. Egy ily mulatságban egy
székely atyafi, mint taxalis követ, vonta magára figyelmét zajos
vidámsága által. A vitéz lúfő akkor tanulta először ismerni a
champagnei pezsgőt, s pohara ürültén szörnyen kezde kiabálni saját
székely nyelvén.</p>
<p>– Azt a Sánfánét!</p>
<p>– Fenyővizet! Fenyővizet ennek a góbénak! – dörgött reá János úr
haragja, az egész társaság kitörő kaczaja mellett. Ne sutor ultra
crepidam!</p>
<p>A sarkalatos főhivatalnokok választása volt ez idő szerint
Erdélyben a főpolitikai kérdés, melynél a pártok <span class=
"pagenum"><a name="Page_110" id="Page_110">-110-</a></span>
véleménye leginkább megoszlott. Minden szavazatképes követnek egy
lapra kellete felírni jelöltjeit, még pedig az országban bevett
négy vallásfelekezet mindenikéből hármat.</p>
<p>János úr mind a négy osztályba Barcsay Jánost kandidálta.</p>
<p>Magyarázták aztán neki, hogy az nem lehet. Barcsay csak a maga
helyén fordulhat elő, ott is harmadmagával, a többieket pedig
egészítse ki szinte.</p>
<p>– Hát mi baja azzal az országnak, hogy ki melyik templomba jár?
lám, én egybe sem járok. Aztán hogy válaszszak én ki a szász
nemzetségből három nekem tetsző embert? mikor az egészből csak az
egy Kleinkaufot szeretem, ez pedig már meghalt.</p>
<p>Azonban a szomorú napok őt is elszólíták Erdélyből.</p>
<p>Legjobban megpróbálta szivét az a bánat, a mit Barcsay halálán
érzett.</p>
<p>Ez a kedvelt barátja igen gyászosan végezte életét. Tutajokat
szállíttatott alá a Maroson s a mint egyikről a másikra átakart
ugrani, a hullám hirtelen tovább taszította azt s Barcsay a kettő
között a vízbe hullott; a mint azután ismét felmerült a vizből, a
hullám ismét úgy csapta össze a két tutajt, hogy a felmerülő fejét
összezúzta vele.</p>
<p>János úr vigasztalhatlan volt e derék barátjának halála
fölött.</p>
<p>– Szegény Jankó, – mondá könyezve, – mindig mondtam neki, hogy
őrizkedjék a viztől. Lám a víz pusztítá el utóbb is. Ha a borra
bízta volna magát, most is élne. A bortól nem ért soha senkit ilyen
fátum.</p>
<p>Nem is maradt azontúl egyéb jó barátja, csak a bor.</p>
<p>Az áldott bor volt egyedüli vigasztalója, ébresztője, mulatsága,
enyhítője.</p>
<p>Fiatal katonatisztek kötekedtek vele, hogy a bor nem való
huszárnak, csak bakancsosnak, mert lám bakator annak a neve.
<span class="pagenum"><a name="Page_111" id=
"Page_111">-111-</a></span></p>
<p>– Igen bizony, – felelt a búsuló hadastyán. Mert a baka torán
iszsza azt a huszár!</p>
<p>Ivott is annyit a derék férfiú, hogy ha minden, a franczia
háborúban elesett baka torát meg akarta volna ülni sorban, még azon
is túl ment volna.</p>
<p>E bús mulatság végre nagyon megrongálta szemeit, a miket a rossz
poéták a lélek ablakainak szoktak nevezni.</p>
<p>– Milyen csunyaság, hogy két ablak miatt igy elpusztul az egész
épület! – zúgolódék az öreg úr ismerőseinek s panaszkodott, hogy
milyen csunya város most ez a Bécs, napról-napra sötétebb lesz.</p>
<p>Azok nem hagytak addig neki békét, míg el nem tuszkolták egy
hires szemorvoshoz, a ki megvizsgálta szemeit, rendelt mindenféle
gyógyszert, mosdó vizet, tapaszt és lapdacsokat.</p>
<p>De a minden pontok pontját elfeledte János úrnak lelkére kötni,
s csak akkor jutott eszébe, mikor már ez eltávozott; azért utána
szaladt s a lépcsőn lekiáltott rá:</p>
<p>– Mindenek fölött pedig, kapitány úr, bort nem szabad inni!</p>
<p>– Ugyan jó, súgá János úr kisérőjének, hogy ezt nem
hallottam.</p>
<p>Nem is fogadta meg.</p>
<p>Azt szokta mondani, hogy sokat látott már ő e rongyos világon,
de mindaz, mit látott, és a mit még azután láthatna, nem ér fel egy
pohár borral.</p>
<p>Így azután mindig sötétebb lett előtte Bécs városa, a fényes
paloták, az emberek arczai egyre sötétültek; a nap sem úgy
ragyogott már előtte, csak jó kedve maradt fiatalon.</p>
<p>A vén Tanaszi is elköltözött már előre, szállást csinálni azon a
nagy állomáson s a másik siheder, kit «erre a kis időre» fogadott
magának, haszontalan ficzkó volt. Mikor beteg volt az ura, halálos
ágyán feküdt, mindenét ellopogatta lassan.</p>
<p>Az öreg katona még látott annyit, hogy ezt észrevegye;
<span class="pagenum"><a name="Page_112" id=
"Page_112">-112-</a></span> nem bánta, ha lopták, de azt restellte,
ha szemeláttára teszik. Odainté hát magához a ficzkót s mikor
megkaphatta, odahúzta magához üstökénél fogva s azt a jó tanácsot
súgta a fülébe:</p>
<p>– Tanuld meg gaz fiú, hogy addig ne lopd el a csizmám, míg benne
van a lábam. Nem várhatsz már addig, míg meghalok?</p>
<p>Meg is halt nemsokára. Végóráján elmondhatá, hogy «élt.»</p>
<p>Öröksége nem maradt, a min utódai czivódjanak; de ha azt az örök
jókedvet, melylyel a sors megajándékozá, szét lehetne osztani
emberek között, abból ugyan gazdagon jutna sokunknak elég.</p>
<hr class="chap" />
<div class="chapter"></div>
<p><span class="pagenum"><a name="Page_113" id=
"Page_113">-113-</a></span></p>
<h2>IDEÁLIS ÉS PRAKTIKUS.</h2>
<p>Két utas szállt Southampton kikötőjében a Leopard gőzös
fedélzetére.</p>
<p>Az egyik egy komoly, tekintélyt tartó férfiú, állig
begombolkozva, azonfelül megborotválkozva; a másik egy vad,
torzonborz öreg úr, imigy-amúgy megfésülve, egy kis prémes sipkával
a fején.</p>
<p>Első tekintetre fogadni lehet, hogy az egyik egy mylord, a másik
egy… szky; amaz magas származású angol tory, ez pedig valami
lengyel herczeg.</p>
<p>A mylord gutta percha köpenyt visel gyapot felöltönye fölött,
mely igen praktikus öltözet, hideg ellen meleget tart, meleg ellen
árnyékot tart, az esőt nem ereszti át, és nem akad meg semmi
piszokban: mosni lehet. A lengyel valami zsiros bekecscsel tünteti
ki magát, mely elég alkalmas ugyan arra, hogy az embert a londoni
cokneyk csoportostúl kisérjék végig az utczán, de épen ott nem tart
meleget, a hol kellene.</p>
<p>A mylord jó kaucsuk félczipőket húzott csizmáira, melyek biztos
lépést adnak a hajón, a lengyel sarkantyús csizmákban jelent meg, a
mikkel minden perczben eleshetik, beleakadhat a kötélzetbe, s
elölheti magát.</p>
<p>Az angol lord számos kisérettel jött, a kik mind komoly, kevés
szavú emberek, egy főintendáns, egy titkár, egy sebész, egy
szakács, egy pénztárnok, egy pitvarnok és akárhány cseléd, kik mind
nagyon jól értik saját szakmáikat, s a másokéba nem elegyednek. A
szakács szemeláttára belefújta a szél a mylord paplanát a tengerbe,
<span class="pagenum"><a name="Page_114" id=
"Page_114">-114-</a></span> mert azt megkapni a pitvarnok
kötelessége, s a pénztárnok a világért el nem húzta volna a lábast
a tűzhelyről, mikor látta, hogy a kávé kifut, mert ez a szakács
hivatása. A lengyel herczeg egy lovász kiséretében jött;
kettőjüknek van egy kulacsuk, abból iszogatnak felváltva, s a
melyiknek kezében van a kés, az metsz a másik számára a
szalámiból.</p>
<p>Fél napig tartott, mig a szekrényeket, bőröndöket felhordák a
hajóra, melyek a mylorddal jártak. Volt ott mindenhez való
készület; egész felállítható sátrak, sütő, főző készületek,
tűzszerszámok, villanytelegráfok és sebészi eszközök; mindenkinek a
segédszemélyzet közül valami akasztva a nyakába, kinek táska, kinek
földabrosz, mágnestű és távcsövek; hordozható tábori szék,
írókészlet s több efféle nélkülözhetlenség. A lengyel úr minden
készülete egy roppant nagy dohányzacskó, meg egy csibuk. Van egy
gyanús bőröndje is, mely úgy néz ki, mintha szinte csupa dohánynyal
volna megtöltve, hogy olyan könnyünek ne tessék, a mikor megmérik;
egyébiránt minden útban levő hordó és málhaköteg arra szolgál neki,
hogy széket, asztalt és ágyat képviseljen számára, miken igen jól
tudja magát elhelyezni.</p>
<p>A hajó még vagy félnapig várt a betakarodás után a kikötőben,
mely hosszú idő alatt a lengyel nem tudott hova lenni
türelmetlenségében, eleinte jött ment végtől végig a hajón, mintha
azzal hamarább odaérne, mint más, a ki egy helyben ül, azután
beleveszett egyenkint a matrózokba, a kapitányba, hogy miért nem
feszítik ki már a vitorlákat, mért nem szedik fel a horgonyt, mért
nem adnak jelt az indulásra? a mióta itt sütkéreznek, tíz
mértfölddel közelebb lehetnének Sztambulhoz, következőleg az
aldunai csatatérhez, ott már ezóta ki tudja, verekesznek is s
meglehet, hogy ez a félnapi késés adhat fordulatot a dolognak.</p>
<p>Végre mondták neki, hogy ne lármázzon, mert a hajó lord
Blackswel sürgönyeire várakozik, a kit az angol kormány
<span class="pagenum"><a name="Page_115" id=
"Page_115">-115-</a></span> megbízott, hogy menjen el Sztambulba s
angol vezénylet mellett jó fizetésért toborozzon össze nehány ezer
törököt lovas katonának.</p>
<p>– Én is azt akarom, állítá a lengyel, – én is csapatot akarok
vezényelni.</p>
<p>Nem is csinált belőle titkot, elmondta mindenkinek, a kivel
összetalálkozott, hogy ő lengyel herczeg, kinek hét faluja volt;
saját költségén állított ki 1830-ban egy lovas ezredet,
széllyelvert vele nyolczezer kozákot. Most igen jövedelmes állást
hagy el Angliában, hogy még egyszer összemérhesse kardját az
oroszszal; mert szégyennek tartaná a tollat faragni, midőn tudja,
hogy van a földön egy darab hely, a hol az oroszszal
verekednek.</p>
<p>Ezt elmondta minden matróznak, minden szurokkabátos közlegénynek
és a kormányosnak, nemkülömben a kapitánynak.</p>
<p>Lord Blackswel nem beszélt senkivel és hozzátartozandói szinte
nem beszéltek senkivel, kiki bezárkózott a maga kajutjébe. Onnan ki
sem jöttek, mig a hajó fel nem szedte vasmacskáit s ki nem lapátolt
a kikötőből.</p>
<p>A jó lengyel majd leszaggatta a süvege karimáját, annyit
integetett vele a parton álló néptömegnek, pedig hihetőleg egy
embert sem ismert közüle; s a fölötti örömében, hogy csakugyan
mennek már, boldogot, boldogtalant kinált szivarral, mintha estére
megint állomásra érnének, a hol újakat vehet. A mylord nem jött elő
kajutjéből, csak midőn már a tengeren voltak, akkor kiült egy
háromlábú székre, maga elé tétetett egy háromlábú asztalt, arra egy
háromlábú theakannát, az alá egy háromlábú spirituskatlant, s
szépen főzte és itta a theát, nem kinálva vele senkit, s koronkint
egy háromlábú perspektiván keresztül nézve a mindig távozó part
felé.</p>
<p>A jó lengyel a mylordon kivül mindenkinek adott már szivart s
mindenkinek elmondá, hogy ő Törökországba utazik, lovas csapatot
vezényleni s miután megtudta, hogy a derék lord is hasonló
kollégiális törekvéssel indul oda, <span class="pagenum"><a name=
"Page_116" id="Page_116">-116-</a></span> lehetetlen volt, hogy
ismeretséget ne kössön vele; kényszerítve őt, hogy igyék az ő
pálinkájából, a mely valódi lengyel készítmény, épen 32
esztendős.</p>
<p>A lord kénytelen volt inni, vagy birkózni.</p>
<p>Azután a lengyel odahengerített mellé egy kis hordót, arra ráült
s elkezdett vele barátságosan beszélgetni, mintha diákkori
ismerősök volnának.</p>
<p>– Lehetetlen önnek kezét meg nem szorítanom, derék férfiú, ön is
az orosz ellen harczolni indul, mint én. Tudom, ez önnek titka, de
nekem nem titkom. Én nem rejtegethetem el azt az örömemet, a mit
érzek, hogy még egyszer csapatot vezényelhetek az északi kényúr
ellen, én fenhangon kiáltom, hogy nem akarok meghalni másutt, mint
a csatamezőn. Nem félek a kémektől; verekszem a legelsővel, a ki
utamban áll. Ön derék férfiú, becsülöm önt, keveset beszél, de
sokat cselekszik, ilyen az angol; a lengyel sokat beszél, de sokat
is tesz. Szolgálhatok egy gyufával? alig várom, hogy Sztambulban
kiszálljunk; olyan régen ültem lovon. Úgy érzem magamat, mintha
menyegzőre készülnék.</p>
<p>Lord Blackswell a kilenczedik csésze theát itta, s attól még is
annyira ment, hogy kérdést intézzen a bőbeszédű útitárshoz.</p>
<p>– Ön tehát csapatot szándékozik alakítani törökökből?</p>
<p>– Oh igen, a mint partra szállok.</p>
<p>– Van önnek megbízása erre valamely kormánytól?</p>
<p>– Oh nincs. Szenvedélyből teszem.</p>
<p>– Talán ismeretségei vannak, vagy összeköttetései?</p>
<p>– Egy lelket sem ismerek én ott.</p>
<p>– Tehát pénze van sok hozzá?</p>
<p>– Oh az épen nincs. Erre nem szoktam gondolni.</p>
<p>Lord Blackswel a szemöldeit fel a kalapja alá, az állát le a
nyakkendőjébe húzta s nagyon furcsán kezdett nézni az öreg
fiúra.</p>
<p>– Tehát mint fog ön kezdeni kitűzött czéljához: csapatot
szerezni? <span class="pagenum"><a name="Page_117" id=
"Page_117">-117-</a></span></p>
<p>– Az legkönnyebb. A hol egy csoport embert látok ácsorogni, oda
megyek közéjök; tudok törökül, arabul, megmutatom nekik a kardomat,
huszonnégy csatában volt az, s most is fekete az orosz vértől;
elmondom nekik, hogy ujra elhoztam ezt a kardot, lekoptatni róla a
rozsdát, leírom a borzalmakat, miket az oroszok minden megtört
népen elkövettek, s ha van a törökökben vér, jönni fognak velem, a
merre mondom, s minthogy átlátandják a legelső alkalommal, hogy
közöttük én értek legtöbbet a hadi mesterséghez, örömest fognak
követni.</p>
<p>A mylord a fejét kezdte csóválni, s még mélyebben húzta állát a
nyakravalóba.</p>
<p>– De mivel fogja ön fizetni embereit?</p>
<p>– Oh az nagyon egyszerű. Iparkodni fogok átjátszhatni a
csatatért az ellenség földére, s ott jó eszköz a requisició. A nagy
Napoleon megmondta azt már, hogy «avec du pain et du fer on peut
aller au Chine», kenyérrel és vassal a kézben Chináig el lehet
menni.</p>
<p>A mylord álla egészen eltünt e szavaknál a shawl redői között:
oda intette a két lábú gépeit, elhordatta maga elől a három
lábúakat, jó éjszakát kivánt a lengyelnek, bement a szobájába, s
feljegyzé naplójába:</p>
<p>«Mai nap találkoztam egy bolonddal, a ki meg akart tanítani arra
egy óra alatt, mint kell egy idegen országban katonákat toborzani?
mely kérdésen két hónap óta dolgozott a Downing-Streetben egy egész
sectio…»</p>
<p>A mylord megmelegítteté az ágyát, flanellbe takargatá magát;
bevett két Morrison-lapdacsot, s miután kajutejében minden
asztalfiókot bedugatott, hogy azokból légvonat ne jöjjön elő,
rheumás karját megköté elektrogalvanikus lánczczal, s még egyszer
végig lapozá §§-okra osztott praktikus tervezetét a leendő
ujonczozás felől; a kellemes mulatságban elszenderűlt. – A jámbor
ideális lengyel pedig előkeresé szürke köpönyegét, a melyen az a
nevezetes volt, hogy az is ott volt már az osztrolenkai harczban, s
a legközelebbi kátrányos málhaköteg mellé <span class=
"pagenum"><a name="Page_118" id="Page_118">-118-</a></span>
leheveredett, lábtól az inasa, ugyanazon köpönyegre, s olyan szépen
horkolt onnan, hogy a mylord minden órában felébredt reá.</p>
<p>Gibraltárnál három marokkói saracén szállt a Leopardra, kik
szinte Sztambulba igyekeztek.</p>
<p>Jó, izmos legények voltak, erős csontokkal, elfeketült bőrrel:
az ember szeme könnyen megakadt rajtuk.</p>
<p>A my dear lord kegyeskedett őket észrevenni, s miután
konduitjokról értesült, s előbbi életmódjukat kielégítőnek találta,
utasítást adott titkárjának, hogy adjon felhatalmazást a
főfelügyelőnek, miszerint bizza meg a dragománt (tolmácsot)
értekezni e hadfiakkal, hogy álljanak be a mylord által szervezendő
lovas csapatba, kétszáz piaszter felpénzt felveendvén a
pénztárnoktól, ki szinte írásbeli utalványokat nyerend, s egy-egy
teljes egyenruhát a montur-komisszáriustól, ki ez iránt utasítással
van ellátva, az illetők majd kellő időben beadván
jelentéseiket.</p>
<p>A jó lengyel pedig éjszaka odaült a hadfiak közé, s elkezdett
nekik mesélni ezeregy-éjszakai regéket, nagy hősök életét és viselt
dolgait, kik a moszkó irtásában szerzettek magoknak halhatatlan
nevet; elmondta nekik, hogy a félholdnak az egész világon kell
uralkodni, vagy elébb vagy utóbb. Mert ez a végzet már az emberek
arczában eléggé ki van fejezve; miután az emberek szemei fölött
félholdat képez a szemöldök.</p>
<p>Az arab vitézeknek tetszett ez a beszéd; elhallgatták volna
napestig étlen szomjan a bohó lengyel daliát, ki nekik meséket
mondott; a mylordnak pedig azt izenték vissza a dragomántól a
titkáron keresztül, hogy a főintendánsával semmi közük, mert annak
nincsenek szemöldökei, melyeket pedig Allah azért rendelt az
emberek arczára, hogy bennök a félholdat dicsőítse.</p>
<p>Épen, a midőn Sztambulba érkeztek, akkor fogyott el a lengyel
részéről az utolsó pipa dohány és az utolsó szelet szalámi;
gyönyörűen ki volt számítva minden a napjára. <span class=
"pagenum"><a name="Page_119" id="Page_119">-119-</a></span></p>
<p>A kiszállásnál még egyszer megölelte a lordot és a körüle
állókat mind, kezébe kapta kardját és pisztolyait, s első volt, a
ki partra ugrott, oly vidáman köszöntve az ott állongó
müzülmánokat, mintha mind legjobb pajtásai volnának, s azzal
belevegyült a tarka világba.</p>
<p>A derék mylord elébb személyzetét szállíttatá a partra, azután
málháit, maga számbavette az intendánstól az illetményeket; –
Perában kibérelt egy tágas hotelt, azt bekerítteté léczekkel,
befestette zöldre és sárgára, kitűzött eléje egy nagy kék-veres
lobogót; az ablakokból ajtókat vágatott rajta, az ajtókat
elrendezte az intendatura, a beiratási bureau, a fizető hivatal, a
mázsahivatal, a mértékhivatal és a titkári comptoir számára,
feliratva nagy betűkkel angolul minden hivatal jelentőségét.</p>
<p>Azután beigtatott egy hirdetményt a Journal de
Constantinapoleba, melyben felhívja Törökország férfi lakosságát,
hogy az alább olvasható kreditivák értelmében megbizatva levén
lovas csapatot toborzani, a világosan kitett föltételek mellett
ujonczok elfogadtatnak a körülírt utczában pontosan meghatározott
óráiban a napnak; ugyanezt falragaszok is hirdették bőven.</p>
<p>Pontosan meghatározott óráiban a napnak ott ült kiki a maga
hivatalos asztala mellett: a főintendáns, a titkár, a pénztárnok, a
mázsamester, a mértékmester, az orvosok és irnokok.</p>
<p>De újoncz nem jelenté magát.</p>
<p>Másnap bátorkodott a dragomán alázatos észrevételét közleni a
titkár úrral, miszerint ezen a praktikus úton kevés sikert lehet
reményleni, mivel a muzulmán közönség nagyobb része nem tudja
olvasni a falragaszokat, jobb lenne tehát a felszólítást dobszó
mellett élőhangon kihirdetni a szegleteken.</p>
<p>Lord Blackswellnek erre nem volt specifikus utasítása; kénytelen
volt elébb sir Stratfordot megtudakolni: s csak harmadnapra engedé
meg a dobszó melletti hirdetést.</p>
<p>Ez csakugyan sikerre vezetett; másnap már egy csoport
<span class="pagenum"><a name="Page_120" id=
"Page_120">-120-</a></span> muzulmán elkezdte bámulni a zászlót a
tarkára festett ház előtt, s az ablakban ülő urakat.</p>
<p>Azonban bemenni senki sem mert egyhirtelen e hallgató urakhoz, a
kik még csak nem is intenek az embernek.</p>
<p>Akkor jött már kedvök bemenni, a mikor vége volt a hivatalos
óráknak, s midőn zörgetni kezdtek az ajtón, többé nem bocsátottak
be senkit.</p>
<p>Másnap ismétlődött a jelenet; a dragomán felhatalmazást kért,
hogy kimehessen az emberekhez s biztathassa őket a betérésre.</p>
<p>Erre néhányan vállalkoztak megkisérteni a szemöldöktelen giaur
szolgálatát. Egy csoport kaikdzsi és vízhordó nagy nógatásra
beállított a festett udvarra, gyanusan tekintgetve maga után, ha
lesz-e merre elszaladni?</p>
<p>Legelőször a bejelentési hivatalban kellett megállapodniok; ott
mindnyáját beirták egy nagy sárga könyvbe. Szerencséjökre az illető
registrátor nem értett a kimondott török neveknek betűkké
idomításához, s Dzsafir helyett Tapeczirert, Kirbizli helyett
Ribizlit írt.</p>
<p>Innen bevitték őket a mázsáló és mértékvevő hivatalba; egy
tizes-mázsamérő ott állt a középen, arra fel kellett állni a
mozlimeknek, s megméretni magukat, hogy hány fontot nyomnak? Már ez
kissé megbotránkoztatta őket. Kinek van jussa Allahon kívül az
embereket fontra tenni és meghatározni súlyosságukat? ő egyedül
tudhatja, ki mennyit nyom az ő bűneivel együtt? Hát még mikor az
ölmérték alá kellett állniok; ez már egészen felháborította őket.
Ki mérné a vitézséget singgel, avagy araszszal? De csordultig tölté
borzadásuk mértékét, a midőn a legelsőt, ki a mértéket megütötte,
ott menten levetkőztették szép bőséges török kantusából, s húztak
rá szűk kabátot és kimondhatatlant, melynek fele piros volt, fele
zöld. De már ezt nem birták kiállani tovább. Azt az egyet ott
hagyták vesztére, a többiek pedig földhöz csapták az előpénzt, s
elszaladtak valamennyi hivatalon keresztül ki a <span class=
"pagenum"><a name="Page_121" id="Page_121">-121-</a></span> kapun;
az utczán levők azt hitték, hogy ezeket nyúzni akarják, ők is
elfutottak sebtén.</p>
<p>Maig sem fogott lord Blackswell annál az egy rekrutánál többet a
maga lovascsapatjához; pedig mint praktikus férfiu még a kapujára
is kiszegezteté saját kormánya utasítását a szultán felhatalmazása
mellé.</p>
<p>Az az egyetlen egy ujoncz pedig nem mer új egyenruhájában az
utczára kimenni nappal, mert a mint egyszer kinn őgyelgett, valami
szűk utczában megszorította egy vén müzülmán s megfogván tarkóját
hátul, rá ordított: «hát te istenkáromló vad kutya, nem szégyenled
müzülmán létedre a próféta szent zöld szinét tested alsó részein
viselni», s ezt mondva úgy rúgá meg papucsos lábával a
fentemlegetett testi részeit az ujoncznak, hogy ez négykézláb
terült el a sárban.</p>
<p>Azóta a jámbor csak lovon mer megjelenni az utczán és csak ura
kiséretében, a midőn a balga ozmanlik kaczagva mutogatnak reájok:
ime itt jön a felemás giaur a maga ezredével.</p>
<p>A mylord azért mindennap pontosan és praktice vezeti naplóját, s
időközönként megküldi hivatalos bulletinjeit illető
osztályfőnökének Londonba.</p>
<p>«Az ujonczozás kivánt stádiumba kezd lépni; a személyzet
egészségi állapota kielégítő; az időjárás enyhülni kezd; a
thermometrum ennyi meg ennyi fokon áll: a pénz elfogyott stb.»</p>
<p>A jelentésekből, valamint a hirlapok tudósításaiból nem lehet
világosan kivenni: vajjon fogott-e azóta a kiállítandó szabad
csapathoz második ujonczot is, vagy sem?…</p>
<p>… Hát a jámbor lengyellel vajjon mi történhetett az alatt?</p>
<p>Ha a praktikus férfiak is ily sikertelenséggel kénytelenek
küzdeni, képzelhetni, minő vesztébe rohan egy oly ideális bohó,
mint ő, ki kreditivák, megbizások, intendaturák, titkárok, sátrak,
mappák, perspektivák s kiváltképen <span class="pagenum"><a name=
"Page_122" id="Page_122">-122-</a></span> pénzek nélkül indul neki
a kék világnak, egyedül egy karddal az oldalán, s egy szivarral a
szájában, hogy hadsereget toborzon.</p>
<p>A legelső dolga az volt, hogy vett magának és lovászának két
paripát; azután megkérdezte, hogy hol verekesznek legközelebb?
odáig elment lovon, beállított a török fővezérhez, megölelte,
összecsókolta, szóhoz sem engedte jönni, elmondta neki ötven
esztendő történetét a multból és száz esztendőét a jövőből,
bebizonyította neki, hogy a lengyelek és törökök mindig jó barátok
voltak, elmondta, hogy ő huszonöt év előtt tábornok volt, most
pedig ha megengedi a vezér, lesz őnála – közlegény. Arra azután
választ sem várt, hanem kirugtatott a legelső basibozuk csapathoz;
azokat összecsókolta, kebléhez szorongatá, megtanította őket, hogy
kell a dzsidával bánni, egyszerre két karddal hadakozni; danolt
nekik lengyel tábori dalokat, s éjszaka neki zudította őket a
legelső orosz kémjáratnak, mely hat annyi volt, mint ők; azt
meglepték, megaprították, a lengyel alól kilőtték a lovat, fogott
helyette magának kettőt, kapott egy sebet, adott helyette tizet és
reggelre kétezer embere volt, ki élni, halni akart érte.</p>
<p>Ilyen furcsa az élet.</p>
<p>A bölcs, praktikus férfiak most is ott irják Sztambulban a
thermometrum állapotját; a szeles, ideális bohó pedig azóta már
harmincz csatán is átesett, háromszor elfogyott, s ujra
megszaporodott a serege, keresztülkasul vágta magát ezerféle
bohóságon, a mit más kigondolni is restelne, s az egész világ tele
van csodadolgainak hírével; – pedig senki sem hatalmazta fel rá,
hogy azokat elkövesse.</p>
<hr class="chap" />
<div class="chapter"></div>
<p><span class="pagenum"><a name="Page_123" id=
"Page_123">-123-</a></span></p>
<h2>KÉT MILLIOMOS.</h2>
<p>Herczeg *** magyar előkelő mágnás Angliában utaztakor
meglátogatta a baathi hirhedett fürdőket, a hol Ó-Anglia
főnemessége szokott nyaranta összegyülni.</p>
<p>Ugyanakkor a jelenlevő gazdag vendégeknek eszökbe jutott, hogy a
fürdői évszak idejére maguknak egy operatársaságot hozassanak; még
pedig nem kell hinni, hogy tán egyet azon százra menő kóbor
signorik és signorinák közül, kik a világ minden részeiből
összegyülnek, hogy sub titulo olasz operatársaság systematizált
népvándorlást intézzenek a művelt Európa fővárosai ellen; hanem az
akkor leghirhedettebbnek tartott európai művészeket gyűjteték össze
egy arra rendelt impreszárió által, a kinek magának is csak kellett
valamit nyerni a vállalaton.</p>
<p>Ilyen tréfa sok pénzbe kerül, s annak kivitelét csupán a főrangú
vendégek bőkezűsége tette kivihetővé. E czélra önkénytes adakozás
nyittatott, s az aláírók nevei és czímei nem engedék, hogy a kitett
összegekben egymástól meszsze maradjanak. Az angol büszkeségét az
is eléggé tanúsíthatja, hogy ő tízszerte nagyobb pénzben beszél,
mint mi, huszonötször nagyobban, mint a franczia, és százszorta
nagyobban, mint a jámbor török atyafiak. (Egy font sterling nálunk
10 frt, Francziaországban 25 frank s Törökországban száz
piaszter.)</p>
<p>Midőn az említett magyar lordhoz került az aláirási ív, már
akkor hosszú lajstrom volt arra feljegyezve, s a mi őt különösen
megbotránkoztatá, nemcsak rangjához illő herczegek és marquis-k,
hanem simplex Earlek és <span class="pagenum"><a name="Page_124"
id="Page_124">-124-</a></span> Lordok, sőt imitt-amott még egy-egy
konfidens miszter is, minden «of» nélkül a neve előtt.</p>
<p>Ilyenkor adni az aláirási ívet egy magyar főúr elé, ha
készakarva történt, megbocsáthatlan bántalom, ha pedig
figyelmetlenségből esett, igen nagy szórakozottság.</p>
<p>Boszút is állt érte. Megfelelően. Jellemzetesen.</p>
<p>Maga elé vette az egész aláirási ívet, s a mi számok fel voltak
rá jegyezve hosszában, azokat mind összeadta, s ezt az egész
összeget írta saját neve után.</p>
<p>Az Earlek és Lordok és mindenféle miszterek meg voltak
szégyenítve. Igaz ugyan, hogy azzal vigasztalták magukat, miszerint
herczeg *** ezáltal csak azt mutatta meg, mint lehet valakinek
rongyos másfél millió évi jövedelemből meg nem élni?</p>
<hr class="tb" />
<p>A múlt évben történt, hogy báró Rothschild, a pénzek nagy
fejedelme itt járt Pesten, s mindenütt a merre járt, nagy
kitüntetéssel fogadtatott.</p>
<p>Megmutogattunk neki mindent, a mink van, s örömünk határtalan
volt, ha azon férfiu, ki ha akarná, megvehetne minden buzát a
világon, s ha nem akarná, nem adna nekünk belőle, és akkor mit
csinálnánk? – néha-néha kegyeskedett egyet és mást megdicsérni
abból, a mit itt nálunk meglátott.</p>
<p>Tetszettek neki boraink, kilátásunk a budai hegyekre, Dunánk,
mely nem a mi érdemünk, s minden kétségen kívül szép hölgyeink is.
Mint udvarias férfiu, ezt még csak nem is tagadhatja el.</p>
<p>Ámde hogy engedhettük volna őt elmenni Pestről a nélkül, hogy a
mi itt legnevezetesebb, a mi igazán leginkább a mienk, azt meg ne
ismertessük vele?</p>
<p>Természetesen a czigány zenét értettem alatta.</p>
<p>A pesti czigány zenészek egyik bandáját felszólítók, hogy
produkálja magát a világhírű férfiú előtt.</p>
<p>A barna zenészek felvidulának e szóra, mert hiszen Rothschild
neve előttük is ismeretes; megszűnt az tulajdonnév <span class=
"pagenum"><a name="Page_125" id="Page_125">-125-</a></span> lenni,
s rég fogalomnévvé vált, mint Julius Cæsaré.</p>
<p>Húztak is neki olyan dalokat, minőktől még a félholt is
felelevenül, a miket nem bír utánozni külföldi zenész, ha
körülrakja is magát hangjegyekkel.</p>
<p>A pénzfejedelemnek igen tetszett a zene. E kifejezést világosan
lehetett arczán látni, már pedig a czigány szeme mindig annak az
arczán függ, a kinek muzsikál, mintha arra volnának a hangjegyek
felirva; ha az lelkesűlt lesz, ő is tűzbe jön, ha az elábrándozik,
az ő nyirettyűje is méla hangot ád; hát még ha az a tárczáját kezdi
keresni!</p>
<p>Rothschild elővette tárczáját lelkesülése és elragadtatása
pillanatában. Most egyszerre minden szem e tárczához fordult.</p>
<p>Ez hát azon tárcza, melyben milliók pihentek már, mely rejtve
tartja az országok fennállhatásának titkát, a világ harmoniáját, a
századok jövendőjét, háború és béke titokteljes sorsát; ez a
fantáziateljes tárcza, a melyben minden van, mint a bagdadi biró
utitáskájában; egész városok és hadseregek, hajóhadak és énekesnők;
az ember lélekzete eláll, midőn a nagy pénznimródot ezen ezeregy
éji barlangjába látja nyulni.</p>
<p>És Rothschild belenyulván tárczájába, kivett abból egy egy
forintos bankót és megajándékozá vele a boldog zenészeket,
megveregeté az ő vállaikat s elégült arczczal távozott onnan.</p>
<p>A czigányok ugyan azt mondták rá a maguk nyelvén, hogy «kánápé»;
hanem az okosabb emberek azt jegyezék meg, hogy Rothschild bölcs
férfiu, ki felfedé előttünk a titkot, mint kell milliomossá
lenni?</p>
<hr class="chap" />
<div class="chapter"></div>
<p><span class="pagenum"><a name="Page_126" id=
"Page_126">-126-</a></span></p>
<h2>ISMERETLEN NAGY EMBEREK.</h2>
<p>Annyi ismeretlen kincse van dugaszban a mi rejtélyes hazánknak!
Rajta járunk a gyémánton, s kendert áztatunk Hygaeia forrásában,
zsírt használunk tüzelőnek s kapálni hagyjuk a lángészt.</p>
<p>Nem hivatásom e lapokon a kőszén míveléseért szót emelni, miket
méltán neveznek fekete gyémántnak; kincsfakasztó gyógyforrásaink
sem nyernének az én jajveszékeléseimmel; valamint azt is érzem,
hogy a gazdászatban sem fogok új korszakot előidézni, ha még eddig
nem cselekedtem; de feladatomul ismerem napvilágra hozni azon
ismeretlen nagy szellemeket, kik itt-ott elrejtőzve hamvadoznak, –
véka alá rejtett világok, – s kiknek lételéről senkinek sincs
módjában annyira tudomást szerezhetni, mint ki sokáig volt egyik
vagy másik lapnál szerkesztői minőségben.</p>
<p>A természettől csodára született tátos, ki soha sem tanult
semmit, mégis mindent tud; a világnyelv feltalálója, ki ötven év
óta foliántokat írt össze egymáshoz hasonlító szavakból; az
önképezte gépész, ki minden esztendőben előáll egy örök
mozdonynyal; a természetbuvár, ki a bölcsek kövét, a háromszinű
macskát, a kék georginát keresi angol társaságok számára; a nagy
hadviselő, kit ha meghallgatnának, három nap alatt bevégezhetnék a
mostani háborút, eltörölhetnének minden várat, elseperhetnének
minden hadsereget a föld szinéről; a tisztán látó kritikus, ki
régóta meggyőződött arról, hogy minden eddig leirt betű ostobaság,
és nem méltó arra, <span class="pagenum"><a name="Page_127" id=
"Page_127">-127-</a></span> hogy olvastassék; a hatalmas családok
ivadéka, ki fél Magyarország birtokáért pöröl, stb. Nem is említve
azok légióit, kik titokban, elrejtőzve drámákat és verseket írnak,
s koronkénti megjelenésükkel félelmet és ijedtséget gerjesztenek a
szerkesztők szivében.</p>
<p>Mindezek rejtett nagy emberei hálátlan korunknak, kiknek
neveiket, ha nem adhatom is át a halhatatlanságnak, de alakjaikat
megmentem az enyészettől, ide rakva egymás mellé tiszteletet
érdemlő múmiáikat, e nagyságukhoz bár nem eléggé érdemes
papiros-mauzoleumba…</p>
<h3>I. A TÁTOS.</h3>
<p>Mikor a három esztendős gyerek, a kiről még senki sem teszi fel,
hogy valamire figyelmez, beleszól az öregek beszédébe, s váratlanul
valami okosat mond, azt mondják rá:</p>
<p>«Nézd, a tátos!»</p>
<p>Vagy ha magától elkezd a gyerek képeket festeni, a nélkül, hogy
valaki tanítaná rá; ha még csepp korában megtanul tánczolni,
hegedülni, számokat kivetni, akkor mindig azt mondják rá, hogy
ebből tátos lesz.</p>
<p>Ezt a sok kis hegedű-, zongora-, melophon-virtuózt,
csodaszámvetőt, apró tánczművészt, jól-őrzött-leányt s több eféle
csodagyermeket, a ki itt Pesten produkálja magát, kinn a falun mind
kis tátosoknak neveznék, s félre vernék eléjük a harangot.</p>
<p>De van ennél még egy sokkal anyagiabb fogalom is a tátosokról;
midőn a természet tévedései valamely szülöttet külső
rendkívüliséggel ruháznak fel; hogy vagy felemás szeme van, az
egyik kék, a másik fekete, vagy tizenkét ujja a két kezén, vagy már
foga volt, midőn világra jött, s több eféle szokatlanságok abba a
gyanuba hozzák a szülöttet a köznép előtt, hogy ebből tátos lesz; s
az ilyennek azután semmi sem lehetetlen: ez olvas a bezárt
<span class="pagenum"><a name="Page_128" id=
"Page_128">-128-</a></span> levélből, ez meglátja az elásott pénzt
a földben, ez puszta kezével kinyitja a lakatot, ez merő
tekintetével elűzi a betegséget, ez megigazítja a romlott órát,
meggyógyítja a puffadt tehenet, megnyeri a veszendő pert, egyszóval
mindent véghezvisz könnyű szerrel, a mi másnak erejébe kerül.</p>
<p>Az ilyen beszédekhez hozzá szokta mindenki tenni, hogy ez mind
tréfa és ezt okos ember nem hiszi, de azért a sok mindenki között
akad elég akárki, a ki mégis hisz belőle valamit.</p>
<p>Legnagyobb azonban a baj, ha maga az illető az a nem okos ember,
a ki ezeket a mondákat elhiszi, s fejébe veszi, hogy ő már most
tehát csakugyan tátos.</p>
<p>A Jászságban volt egy ilyen példánya a rendkívüliségnek, a kit
tátosnak neveztek.</p>
<p>Oka volt neki a tátosságra az, hogy három sor foggal birt kettő
helyett; az alsó állkapczájában a külfogsor mögött egy tökéletesen
kifejlődött belső fogsor képződék, a mi természettudományilag
eléggé érdekes tünemény. Azonban a szokatlan fogsor, valamint nem
gátolta őt az evésben és beszédben, hasonlólag nem lett volna
akadály a gondolatok egészséges folyamatára is, ha már gyermek
korában tele nem beszélik a füleit azzal, hogy ő tátos, a kinek
tanulni sem kell, mégis mindent fog tudni, dolgozni sem kell, mégis
mindennel fog birni.</p>
<p>Növelte az ismerősök e hitét még az is, hogy hét esztendős
korában e kis tátos már le tudta írni nevét és olvasott rendre;
pedig soha sem járt iskolába.</p>
<p>A kis tátosnak tetszett, hogy úgy bámulják s elhallgatta,
miszerint otthon a nénjeitől tanult írni és olvasni.</p>
<p>A minden tudományok ingyen megszerzése tehát már megkezdődött
hét éves korában; hanem az ismét kicsinált dolog, hogy a tátosi
hatalom gyakorlása csak hétszer-hét esztendő mulva kezdődik meg;
hétszer-hét pedig annyi mint negyvenkilencz; addig az ideig a
rendkívüli ember meghalhat éhen a várakozásban, hacsak mindennapi
emberek <span class="pagenum"><a name="Page_129" id=
"Page_129">-129-</a></span> nincsenek hozzá közel, a kik
gondoskodjanak földi szükségeiről.</p>
<p>A míg férfivá nőtt, addig apja, anyja terített számára; hogy
azok elhaltak, akkor keresett magának feleséget, s minthogy őt
magát Ádámnak hítták, addig keresett leányt, a míg olyat talált, a
kit Évának neveztek, egyebet nem kivánt tőle, csakhogy Éva legyen,
s hogy még bővebben utánozza az első paradicsomi embereket, két
első szülöttét Kainnak és Ábelnek keresztelteté.</p>
<p>A paraszt-munkával soha sem foglalkozott és a paraszt emberekkel
nem beszélt, hanem minduntalan a város olvasott uraival társalgott:
a lelkészszel, a rektorral, a jegyzővel és a furfangos ügyvéddel;
azokkal beszélt bölcs, fejtöréses dolgokról, világ keletkezéséről,
az azelőtt történhetett dolgokról, csillagokban lakozó emberekről,
utolsó itélet napjáról, emberi léleknek hol lakozásáról, s más
eféle tárgyakról, a mikről senki sem tud semmit.</p>
<p>Eleinte zúgolódtak a tisztelt urak az ilyen értekezések ellen:
hanem utoljára kénytelenek voltak mulatságot csinálni belőle;
különösen a furfangos ügyvéd még tódította is a balgaságokat, a mik
a tátos agyában rendre születtek, s egy bohóságból csinált neki
kettőt.</p>
<p>Egyszer az a bizarr eszméje támadt a tátosnak, hogy ő az egész
bibliát versben kidolgozza. Látta ugyanis, hogy ott minden fejezet
versekre van felosztva. Ő előtte vers csak az lehetett, a miben
rímek vannak. Gondolá: a legelső fordítók bizonyosan nem birtak
elég költői ihlettel, hogy azokat igazi versekbe foglalják; ez a
nagy feladat ő rá várakozik: neki ült tehát és dolgozott e roppant
munkán tizenöt egész esztendeig!</p>
<p>Ez a fáradatlan kitartás valóban tiszteletreméltóvá teszi.</p>
<p>A tisztelendők, a rektorok ugyan fejet csóváltak e munkára, de ő
meg volt győződve, hogy ez neki világhírt fog szerezni. Amazok
ugyan mondták neki, hogy verseit nem lehet érteni, de ő azt felelte
arra, hogy épen azért <span class="pagenum"><a name="Page_130" id=
"Page_130">-130-</a></span> versek; a furfangos ügyvéd pedig azzal
biztatta, hogy ne féljen, csak végezze be óriási művét, ne riadjon
vissza az irigység ármányaitól; ha készen lesz, vigye fel a
tudóstársaságnak, rögtön megválasztják érte akadémiai taggá.</p>
<p>Az óriási munka véget ért: a tátos szekeret fogadott neki, s
felhozta magával Pestre, s itt nyalábra fogta s vitte magával a
magyar tudós-társaság akkori boldog emlékezetű elnökéhez.</p>
<p>A finom gróf megértve, hogy a derék hazafi valamit hozott a
tudós-társaság számára, leülteté őt maga mellé, s várta, hogy
beszéljen.</p>
<p>A rendkívüli férfiú azonnal megismerteté magát, mondván, hogy ő
ilyen meg ilyen Ádám, a kinek felesége Éva, két fia pedig Káin és
Ábel.</p>
<p>A nemes gróf már itt kezdett dolgozni históriai szemöldökeivel,
hol lehúzta, hol felvonta; az ismeretlen nagy férfi pedig folytatá,
hogy ő azonkívül tátos is, mert három sor foga van; nyuljon csak be
a nagyságos gróf úr a szájába s tapintsa meg, hogy igaz.</p>
<p>A gróf már ekkor kezdte odább húzni a székét az ember
mellől.</p>
<p>A tátos ekkor felmutatá neki tizenöt évi fáradságos nagy
munkáját, a bibliát versbe alakítva, melyből még csak a geneologiai
táblák sem voltak prózának hagyva, s előadván a maga dolgát,
követelte, hogy már most ezért őtet aztán nevezzék ki
tudós-társasági tagnak.</p>
<p>A nemes gróf felállt ezeknél a szóknál, s azt mondá neki
szeliden: hogy csak vegye a hóna alá még egyszer azt a munkát, és
kocsikázzék vele vissza a Jászságba. Más országban vannak ugyan már
olyan intézetek, hová hasonló dicséretes törekvésekért befogadják
az embert; Magyarországon még nincsen; de mihelyt lenni fog,
biztosíthatja felőle, hogy ő lesz az első, a ki abba rendes taggá
ki fog neveztetni. Addig legyen jó reménységben.</p>
<p>A nagy férfiú teljes megvigasztalódással tért vissza hazájába,
elbeszélve mindenkinek, mily örömmel fogadta <span class=
"pagenum"><a name="Page_131" id="Page_131">-131-</a></span> őt a
tudós-társaság elnöke, hogy bíztatta, miszerint a tudóstársaság nem
elég nagy arra, hogy őt elfogadhassa, hanem majd egy másik
intézetbe kinevezik, milyen már más országban is van, meg is mondta
a gróf úr a nevét, de elfelejtette hazáig.</p>
<p>«Nem a Bedlám?» kérdezé a furfangos ügyvéd.</p>
<p>«De, olyan formán hangzott.»</p>
<h3>II. A KI A KÖR NÉGYSZÖGÍTÉSÉT FELTALÁLTA.</h3>
<p>Egy csunya esős, sáros, zivataros reggelen, mikor minden jó
lélek örül, ha otthon ülhet, beáll hozzám egy csinos külsejű fiatal
ember, okos értelmes ábrázattal, a kiről az ember legalább is azt
teszi fel, hogy előfizetni jött valami divatlapra.</p>
<p>– Jó napot kivánok.</p>
<p>– Hasonlóképen kivánom.</p>
<p>– Legyen ön szives nekem megmondani, hol kapom én meg azt az egy
millió forintot.</p>
<p>– Olyan tájékot magam is szeretnék ismerni, – azt hiszem:
Kaliforniában.</p>
<p>– Kérem; nem tréfálni jöttem. Talán nem tetszik ismerni? Én
vagyok az a * *, a ki feltalálta a kör négyszögítését.</p>
<p>– Hogyan?…</p>
<p>– A circuli quadraturát.</p>
<p>– Tudom, hogy úgy híják deákul.</p>
<p>– No hát azt én találtam fel. Benne van az ujságokban is.</p>
<p>– Igen, emlékszem rá. Nagyon örülök rajta; de egy millióról
tetszett kérdezősködni.</p>
<p>– Azt Angliában tűzték a kör négyszögítés feltalálására.</p>
<p>– Azt hát csak fel kell venni.</p>
<p>– Természetesen, de nem tudom hogy hol? <span class=
"pagenum"><a name="Page_132" id="Page_132">-132-</a></span></p>
<p>– Ebben a tudatlanságban én is szenvedek.</p>
<p>– De önnek pedig tudnia kell, mert imhol van az ön újságjában
megírva szép világos nyomtatással.</p>
<p>S azzal elővesz egy számot abból a lapból, a minek akkor épen én
voltam a szerkesztője, s melybe évek előtt valami szerencsétlen
újdondász szorúltságból valami egyvelegféle pótló czikket tolt be,
átcsenvén azt, ki tudná miféle külföldi lapból, miszerint egy
gazdag angol egy millió jutalmat, és még talán épen egy millió font
sterlinget tűzött ki annak, ki a kör négyszögítését föltalálja s
most imhol egy ember egész komolysággal nekem áll, hogy adjam elő
azt a millió izét!</p>
<p>S erről a millióról csak úgy beszélt, mintha más ember azt
mondja: tíz garas.</p>
<p>– Igazán feltalálta ön azt a kör négyszögítést?</p>
<p>– Már az újságok is hirdetik.</p>
<p>– Óhajtanék tapasztalatilag meggyőződni felőle.</p>
<p>Az ember megijedt tőlem. Úgy lépett hátra, mintha kést tartottam
volna a torkára, hogy adja ide azt a milliót.</p>
<p>– Megbocsát uram; de a hol egy millióról van szó, ott az ember
nem lehet bizalmával nagyon pazar.</p>
<p>– Vagy úgy? ön fél, hogy titkával visszaélek.</p>
<p>– Hja uram, egy millió forog kérdésben…</p>
<p>– Sajnálom, hogy nem igazíthatom önt útba, de a mikor ez a lap
kijött, még én akkor Kecskeméten voltam jurista, s ezt más
szerkesztette.</p>
<p>Az ember türelmetlenűl vetett fittyet az ujjával.</p>
<p>– S hol lakik ez a más, ez a volt szerkesztő?</p>
<p>– Úgy hiszem ahhoz is hijába fog menni, mert ezt valószínűleg az
újdondász írta.</p>
<p>– Hogy híják azt az újdondászt?</p>
<p>– Sz… úrnak.</p>
<p>– Hol lakik?</p>
<p>– Nincs Pesten; elvitték valahova valami kis városba
hivatalnoknak, a helység nevét nem tudom.</p>
<p>– Alásszolgája! <span class="pagenum"><a name="Page_133" id=
"Page_133">-133-</a></span></p>
<p>Az ember kapta kalapját, meg sem köszönte, hogy ilyen jól útba
igazítottam, kirohant az ajtón.</p>
<p>Ez órától számított hat hét alatt legalább hat rendbeli levelet
kaptam különféle városokban lakó Sz… uraktól, a kik mind az egekre
kértek, hogy ne uszítsak én ő rájuk több ilyen veszett embert, a ki
a millióját keresi rajtuk.</p>
<p>A szerencsétlen utoljára sem talált rá az igazi Sz… úrra.</p>
<p>Végre a hírlapokban kezdé el hirdetni:</p>
<p>«Azon bizonyos Sz… úr, ki 184* évben a ** lap újdonság írója
volt, fedezze fel tartózkodása helyét előttem. Igen fontos ügyről
van szó, melyben ő is nyerhet százezer forintot.»</p>
<p>Valaki bizonyosan megírhatta Sz**nak, hogy «meg ne mukkanj!»
mert a hirdetmények sokáig ismétlődtek.</p>
<p>Azóta nem tudom, megkapta-e már azt az angolt, a ki neki egy
millióval tartozik a kör négyszögítéséért, a min Pythagorász óta
hiába törték a bölcsek az eszöket.</p>
<h3>III. A TUDOMÁNY BOLONDJA.</h3>
<p>Kevésbbé szerencsés volt a kör négyszögítőnél az, a kiről most
akarok beszélni. Amaz legalább elment odáig, a honnan nem mehetett
tovább, de ez mindig változatlan távolban látta maga előtt kitüzött
czélját. Amaz csak azzal bajlódott, hogy keresett egy millió
forintot és nem talált; de emez elveszté azt is, a mie volt.</p>
<p>Még igen fiatal koromban ismertem őt meg. Fiával együtt jártam
iskolába, s az igen jó, derék fiú volt.</p>
<p>Egyszer ünnepi szünnapok alatt elhítt magával falura, s ott
ismertem meg az öreg Macskait.</p>
<p>Nem ez volt az igazi neve; de minthogy azt nem akarom előhozni,
csak e néven ismertetem őt meg. Annyiból igazam is van, hogy szokás
volt őt ezen a néven csufolni, hogy mi okból? majd az is kiderül.
<span class="pagenum"><a name="Page_134" id=
"Page_134">-134-</a></span></p>
<p>Az öreg Macskainak szép úri birtoka volt e hazában; pompás
kastélya, melyben lakott, gazdasága szerencsés, ő maga takarékos,
nem pazarló, minél fogva a legtehetősebb embernek tartatott a
környékben.</p>
<p>Ész szerint is volt elég tekintélye, a zöld asztaloknál szívesen
hallgatták, a mit beszélt, s a közéletben nem látszott rajta semmi
rendkívüliség.</p>
<p>Iskolatársamon kívül még egy leánygyermeke volt, akkor még alig
tíz éves. E két gyermekét valódi gyöngédséggel szerette. Egész ott
létem alatt csupa nyájasság és szívesség volt, eltréfált, enyelgett
velünk s mindenben kedvünket kereste.</p>
<p>Csupán egyet nem bírtam megmagyarázni magamnak házánál; azt az
irtóztató sok macskát. Hiszen más ember is szereti a macskát, – ha
szereti; ötöt-hatot egy rakáson nem ritkaság látni; szép állatok
is, mikor úgy esznek egy közös tálból, hegyes piros nyelvecskéiket
mártogatva a tejbe, s finom selymes talpacskáikat nyalogatva s
mosakodva a napon, vagy kedélyesen dorombolva a kemencze párkányon;
de ennél a háznál nem öt-hat, hanem egy pár száz macska volt; külön
konyhán főztek számukra, s egész nyáj volt együtt, mikor ebédre
csengettek nekik.</p>
<p>A környék ezért csúfolta az öreget Macskainak s én nem mertem
megkérdezni e sok macskatartás okait.</p>
<p>Egy este azonban szokatlanúl jó kedvében volt az öreg úr, s
miután gyermekei lefeküdtek, nevelőjük és nevelőnéjökkel, engem
behítt dolgozó szobájába, melybe már az előtt is vetettem néha-néha
egy-egy kiváncsi pillantást, a képzerőt ingerlő csodás tárgyak
közé, mikkel az tele volt, s mikről azután órákig el tudtam
ámolyogni.</p>
<p>A természettudományi műtermek akkor sem voltak már ritkaság
előttem, de hasonló fantasztikus összehányásvetésben még egyet sem
láttam, s a legtöbb tárgynak minden utána emlékezés mellett sem
bírtam valószínű rendeltetését kitalálni.</p>
<p>Láttam elzárható légmentes retortákat, öntött rézből,
<span class="pagenum"><a name="Page_135" id=
"Page_135">-135-</a></span> mikbe több helyen kristály golyók
voltak alkalmazva; némelyik a levegőben függött két sodronyra
akasztva; roppant csavarokkal ellátott gépeket, roppant nagyságú
volta-féle villanytelepeket; azután megfoghatlan óraműveket, mik
üveg prizmákat forgattak, előttem ismeretlen czélokból; rejtélyes
optikai készleteket, egészen szokatlan idomokban; s a tudományos
készletek között viszont cserépkádakban őrzött nagy dahlia
bokrokat, magas üveg harangokkal leborítva, közben ismét egyszerűbb
mezei növényeket, miket nálunk katángnak (cichorium) neveznek. A
falak teli voltak háromszínű macskák képeivel, ugyanolyanok álltak
mindenütt kitömve, s hasonlók járkáltak elevenen e sok nem nekik
való tárgy között.</p>
<p>Tudtam, hogy ezek kedvencz tárgyai a derék úrnak, de hogy mi
szándéka velök, arról sejtelmem sem volt.</p>
<p>A mondott estén szokatlanúl felhevűlt arczczal hítt be magához,
s kérdezte, hogy vajjon kitalálom-e, hogy ezen tárgyak mire
valók?</p>
<p>Gondolkoztam, feleltem is valamit, de nem találtam el.</p>
<p>– Ha megigéri ön, hogy a míg én élek, senkinek sem szól felőle,
megismertetem velök.</p>
<p>Szavamat adtam, hogy hallgatni fogok felfedezéseiről, még
tulajdon gyermekei előtt is.</p>
<p>Azzal bezárta szobája ajtaját, s elkezde nekem annyi sajátságos
furcsaságot beszélni, természeti és természeten kívüli dolgokról,
hogy felére sem emlékezem többé.</p>
<p>A teremtő erő titkait fürkészte; azt az átláthatlan rejtélyt,
mely fát és virágot teremt a földből, tarka szineket virágszirmok,
állatok számára, szivárványt a napsugárból, érczet a kőből, levegőt
az érczből, villámot a légből.</p>
<p>Miért ne tehetné mind ez erőket az ember is szolgáivá? A
villámot el tudja már fogni, s előállítja, a midőn akarja, a
napsugárt szétosztja szineire, a léget alkatrészeire, s kényszeríti
azt tűzzé, vagy vízzé alakulni; mi lehetne hát rá nézve titok?
<span class="pagenum"><a name="Page_136" id=
"Page_136">-136-</a></span></p>
<p>Ha az ember ily mélyen haladhatott a teremtés titkaiba, miért ne
haladhatna még mélyebben?</p>
<p>Miért ne leshetné el, mint alakul sötét szénanyagból a ragyogó
gyémánt? föld sötét gyomrában az arany? állatok és növények
alakulatának természeti rendét, hogy lehet egy még hatalmasabb
emberi erőnek alávetni?</p>
<p>Az arany előállítása régi chimærája az emberi észnek; a gyémánt
önkénytes alakítását is szeretik lehetőnek hinni; e régi merész
eszméknek az újabb kor két parodiáját találta fel, a kék dahlia, és
a háromszínű kandur létrejöttét.</p>
<p>Most kaczagok, midőn ezt leírom; de akkor midőn legelőször
tudomásomra esett, nagy áhitattal hallgatám, hogy vannak külföldi
természettudományi társulatok által roppant jutalmak kitűzve arra,
hogy ki tud kék dahliát és háromszínű kandurt bemutatni.</p>
<p>Igen okos emberek foglalkoztak e kérdéssel.</p>
<p>A dahliák minden színben állíttattak elő; a minő színváltozatok
a sötétpiros, lilaszín, sárga és fehér keverékeiből előállíthatók,
azokat mind ezer számra jegyezték fel a műkertészek lajstromai;
csupán az égszínkék volt előállíthatlan.</p>
<p>Ezt megtagadta tőle a természet szeszélye.</p>
<p>A szenvedélyes kertészek megpróbálták e szenvedély leküzdését, s
a miket nekem Macskai e tusakodásról beszélt, az más vállalatnál
valóban tiszteletreméltó fáradság lett volna. Azon növényrendben,
melyhez a dahliák tartoznak, csupán csak egy virágfaj van, mely
kékkel virul, s ez a katáng; megkisérlék tehát a dahliát katánggal
párosítani, és megfordítani, egyiket a másik szárába, gyökerébe
oltva, himporaikat összevegyítve. Azután azt próbálták, hogy a
lilaszínnel viruló dahliát megfoszszák a színkeverékét alkotó
pirostól, melynek elvételével csak a kék maradna ott; majd a fehér
dahliára iparkodtak a napsugarak prizmán megtört szivárvány
fényével hatni; majd ismét a földeket vegyíteni szalmiákkal, kénnel
és timsóval. <span class="pagenum"><a name="Page_137" id=
"Page_137">-137-</a></span></p>
<p>E kisérleteket mind kicsinylő mosolylyal mondá el előttem
Macskai. Kisszerű tapogatózások. Rendesen semmi sikerük sem
lett.</p>
<p>– Egyetlen hatalom van a természetben, mely mindent alakít, ront
és újra teremt; ez a hatalom a delej, magnetizmus.</p>
<p>Az öreg oly lelkesülten, s helyenkint oly tárgyavatottan szólt a
delejről, annyi tényt, annyi kisérletet tudott előttem felmutatni e
tárgyról, hogy én még azután is sok ideig valódi tudós
természetbuvárt véltem benne megismerni.</p>
<p>Saját tudatlanságom kimenti e hibámat. Később átláttam, hogy
azok mind csalékony ál-okoskodások voltak, miket én akkor új
felfedezéseknek hittem, s az a mi tudományos szenvedélynek
látszott, nem volt egyéb, mint egy kártyás kapzsisága.</p>
<p>Ő is gyémántokat akart jegőczíteni, higanyt verhető érczczé
változtatni, aranyat előállítani, a mikben annyi bölcs megbolondult
már; méltó büntetésűl, hogy a tudomány égi titkait üzér
gondolatokkal fürkészte. Az égiek nem hagynak magukon ily gúnyt
elkövetni.</p>
<p>Ő is angolok által kitűzött jutalmakat akart megnyerni a kék
dahliával, s a háromszínű kandúrral; innen az a mértékletlenűl sok
macska a háznál.</p>
<p>Nehány év múlva már valódi őrültséggé vált benne e rendkívüli
szenvedély; elhanyagolta egész gazdaságát, mindene veszendőnek
indult; nem törődött senkijével és semmijével; gyermekeitől elvonta
a nevelésükre szükséges összeget, hogy bolondos gépeket,
folyadékokat szerezzen össze; adósságokat szedett fel bárminő
kamatra, eladogatta a jószágmíveléshez szükséges barmokat s midőn
egy ízben derék becsületes kasznárja e rendetlenségek miatt szót
emelt, elkergette őt jószágából.</p>
<p>Később azután a gyermekeit is elkergette. A leányát szerencsére
hajdani kasznárja megszánta és nőül vevé; hanem a fia szomorú véget
ért. A derék, nemesszívű ifjú, <span class="pagenum"><a name=
"Page_138" id="Page_138">-138-</a></span> kire oly szép jövendő
várt, elkeserültében szinészszé lett; úgy vetődött fel Pestre
betegen, nyomorultan és elaljasodva: mikor már én találkoztam vele
itt, oly állapotban volt, hogy ő szégyelt rám ismerni. Rossz
társaságok egészen tönkre tették. Talán még ha visszatért volna
falusi magányukba, ember lehetett volna belőle. E végett írtam
atyjának, érzékenyen szívére beszélve, hogy fia milyen állapotban
van itt, mentse meg, a míg teheti.</p>
<p>Nem is válaszolt levelemre.</p>
<p>A fiú azután elbujdosott valamerre, s utóbb mint nyomorék halt
meg testvére házánál.</p>
<p>Csak később, néhány év után, keresett meg bizodalmas levéllel az
öreg Macskai. Már akkor olyan szomorú állapotban volt, hogy
mentegetnie kellett magát, a miért levelét nem bérmentesíté.</p>
<p>Tudtomra adá, hogy sikerült már annyira haladnia, miszerint a
szénenyt folyó testté bírja összesajtolni, és így csak egy lépés
van hátra a gyémántalkotástól. Az aranyelőhozás processusa is az
utolsó szakában áll már, s a kék georgina esztendőre bizonyosan
sikerülni fog. De már ő neki nincsen módjában nagyszerű vállalatait
bevégezhetni, anyagi akadályok miatt: szóljak tehát e végett
Nendtvich tanárral és Encz tudorral, az egyik vegyész, a másik nagy
kertész; vállalkozzanak vele közös erővel e nagyszerű kisérletek
folytatására, ő szivesen felezi velök a hasznot, s eddigi
költségeit nem kivánja a nyerendő jutalomból megtéríteni. Nekem is
igért mellesleg egy pár ezer forintot: – mintha én alkusz volnék, a
ki zabot meg lovat ád el.</p>
<p>Én aztán megírtam neki, hogy tisztelik Nendtvich és Encz urak,
és azt a tanácsot adják, hogy semmiből sem lehet olyan könnyen és
gyorsan aranyat csinálni, mint a trágyából; ha nem ismerné a
módját, utasítom Schlipf mezőgazdasági kézi könyvére.</p>
<p>Ezért azután megharagudott rám, s több hasonló megbizásával nem
tisztelt meg. <span class="pagenum"><a name="Page_139" id=
"Page_139">-139-</a></span></p>
<p>Én azonban híven megőrzém titkát halála órájáig, adott szavam
szerint.</p>
<p>Ő maga ugyan rég felfedezte azt már, mert midőn hitelezői
sarkalták, midőn ismerői dorgálták, elmondta nekik mind azon fényes
reményeket, mik tudományos fürkészéseihez voltak kötve,
megmutogatta nekik előmeneteleit, bebizonyítá csalhatatlan
haladását, s csak arra kérte őket, hogy várjanak, míg egy utolsó
kisérletet tesz a villanyossággal, és egy általa újon feltalált gáz
nemével, mely egy percz alatt nem csak olvadt állapotba helyez
bárminő érczet, de gőzzé is alakítja azt.</p>
<p>Egy napon azután a szomszédok csodálkozva látták, hogy az öreg
macskái hogy hagyogatják el a házat, nyugtalan nyivákolással idegen
házakba szökdösve, mintha sokásuk szerint előre megéreznék a
rosszat.</p>
<p>Egyszerre roppant csattanás ijeszté fel a környéket; mire az
emberek kiszaladtak az utczára, az öreg Macskai kastélyának csak a
féloldala állott, a másik fele össze volt omolva. Ott találták a
romok között ismerhetlen tömeggé zúzott hulláját összetört gépek és
dahliák közepett, a macskák veszettül futottak az egész faluban
szerteszét, egyik háztetőről a másikra szökve.</p>
<h3>IV. HÁROM VÁRMEGYE ÖRÖKÖSE.</h3>
<p>Volt egy sajátságos egyéniség; – sőt még most is megvan; – a
kivel legalább hat külömböző részében az országnak találkoztam, a
nélkül, hogy tudnám, kicsoda. Pedig a mellett oly kiváló volt egész
alakja, hogy a ki egyszer meglátta, soha nem felejtheté el.</p>
<p>Egy irtóztató posztószél tarisznya volt nyakában, melynek súlya
alatt hosszú termete már egészen összegörnyedt, nagy szemei, éles
sasorra úgy látszottak valamit keresni a világban, a mit talán neki
eresztett bajusza nem engedett meglátni, mely egész álláig lejárt.
<span class="pagenum"><a name="Page_140" id=
"Page_140">-140-</a></span></p>
<p>Rongyos volt és csatakos mindig; s a mellett mindig az előkelő
urakat kereste az utczákon, hogy velök szóba eredjen.</p>
<p>Így találtam őt Pesten a personálissal beszélve, Komáromban az
alispán előtt, Erdélyben a helytartósági titkárt üldözve, s
megvallom, hogy mindig nagyon megnéztem.</p>
<p>Ugyanazon rongyos mente volt mindig rajta, kalapja mindig
konyultabb, arcza soványabb, orra vékonyabb, csupán az emlékezetes
tarisznya látszott mindig terjedelmében szaporodni, mintha viselője
arra volna elboszorkányozva, hogy egész életében ezt a nyakába
akasztott dæmont hizlalja.</p>
<p>Egyszer Pesten, a mint a magyarutcza szegletén befordulok, mint
a kisértet szemközt toppan velem. Én nem mertem ránézni, attól
tartva, hogy rossz néven veszi hivatlan figyelmemet; azonban nagy
meglepetésemre ő fogott meg.</p>
<p>– Álljunk meg egy szóra.</p>
<p>Nem mertem elszaladni.</p>
<p>– Az úr Tóth Kálmán ugyé?</p>
<p>– Még nem vagyok az; de azért parancsoljon velem.</p>
<p>– Hát nem az? Hm, hm. Ez baj.</p>
<p>Azzal kinyitá rejtélyes tarisznyáját s elkezde benne könyökig
turkálni, valamit keresve. Az alatt belepillanték, hogy mi van
benne? Csupa merő papiros, beírt, piszkos, elsárgult akták,
csomagokba kötve, penésznek vált pergamentdarabok, pecsétek
kapszulákba rejtve s más efféle életveszedelmes tárgyak.</p>
<p>Végre megtalálta a mit keresett: egy kis verses kötet, melyben
Kinizsi Pál hőskölteményre ismertem.</p>
<p>– Hát nem az úr írta ezt ni?</p>
<p>– Nem. Tetszik talán?</p>
<p>– Elhiszem; viszonza büszkén féloldalra vetve tarisznyáját, én
vagyok annak a Kinizsi Pálnak az unokája.</p>
<p>– Az nagyon szép. <span class="pagenum"><a name="Page_141" id=
"Page_141">-141-</a></span></p>
<p>– Nagyon bizony. Híres nevezetes familia volt az, de ki is
keresem én annak az örökségét, most épen abban járok itten.</p>
<p>– Kinizsi Pálnak a birtokáért?</p>
<p>– Hát! – Bizony nem is hagyom ám, hogy mások duskálkodjanak az
én ősöm vérrel szerzett vagyonában. Nemes Kinizsi Péter az én
nevem, ármálisom is van; egyenes ágból származtam attól a nagy
Kinizsi Páltól, a ki két kézzel hadakozott a háborúban; első
felesége volt nemes Lórándfy Kata, ettől nem volt semmi gyermeke, a
második volt nemes Kokányi Böske, ettől volt egy leánya, Susa, azt
elvette Laczfy Dénes főispán, ez kiforgatta a harmadik feleségét
fiú gyermekével együtt a jussából, s maga foglalta el Kinizsi
Pálnak mind a hatvankét faluját; de megvan minden írás: itt van a
táskámban, kikeresem én azt, a míg élek, s kiturom a határból az
egész Bánffy, Kendeffy, Kornis familiákat, meg a Dessewffyeket, a
kik most az én törvényes birtokomban uraskodnak.</p>
<p>Ez alatt mentünk végig az utczán, én már örömest szabadultam
volna tőle, de elkisért a szállásomig, feljött velem a szobámba,
ott letelepedett, elmondta nekem kilenczven családnak a geneologiai
összeköttetéseit, az egész per folyamát, nagy urak és fő-fő bírák,
hogy és mi oknál fogva szövetkeztek ellene? hányszor volt már
audienczián; hogy felvilágosítá az udvari ágenseket; ezek, meg ezek
a nagy urak, hogy iparkodtak vele kiegyezni, ha keresetéről letesz.
Kaphatott volna már négy falut erdőstül, de neki mind a hatvankettő
kell: és azzal elszámlálta névszerint mind azon falvakat, minden
benne levő birtokosokkal együtt, a kiknek természetesen mind
takarodni kell azokból.</p>
<p>Ott beszélt késő estig, a míg azt nem mondtam neki, hogy el kell
mennem a színházba, akkor azután összerakta ismét a tarisznyáját,
de még egyszer megállított az ajtóban, hogy tudtomra adja, a Pesten
lakó táblai ügyvédek fejenkint mivel biztatták, mit mondtak neki?
<span class="pagenum"><a name="Page_142" id=
"Page_142">-142-</a></span></p>
<p>Az egészben bizonyosan egy szó sem volt igaz; – és ő azt mind
komolyan hitte, a mit csak képzelete talált fel.</p>
<p>– Hanem hát hol lakik Tóth Kálmán? kérdé utamat állva az
ajtóban.</p>
<p>A keresztyéni szeretet azt mondatta velem, hogy elutazott
bizonytalan időre.</p>
<p>– Hová? mert utána megyek ám én, ha Horvátországba utazott is.
Jártam én már messzebb is az ügyemben. Okvetlenűl beszélnem kell
vele, mert sokat írt az ősömről, ő tudni fogja: s ez már azután
hiteles, mert nyomtatva van!</p>
<p>Valóban nem tudtam neki megmondani, hogy hova utazott.</p>
<p>Félesztendő múlva megint belátogatott hozzám.</p>
<p>– Kezemben van már! mondta diadalmas arczczal. Kezemben van!</p>
<p>– Mi van a kezében?</p>
<p>– Mind a hatvankét falu, most csak utiköltség kell még, mert
nagyon kiköltekeztem a peremre; de legalább megnyertem valahára. No
iszen szepeghettek most ti Bánffyak, Kendeffyek, meg te is Kornis.
– Itt a parancsolat nálam.</p>
<p>S azzal előhúzott a tarisznyájából egy még egészen új írást.</p>
<p>– Rajta van a pecsét is; maga a fő-fő itélőmester ütötte rá a
saját kezével.</p>
<p>Kértem, hogy mutassa meg, hadd nézzek bele.</p>
<p>Oda nyújtotta, de úgy, hogy az egyik végét a kezében tartotta;
mintha attól tartana, hogy a Bánffyak és Kendeffyek kedvéért
kitalálok vele ugrani az ablakon, s elszaladok az igazságával.</p>
<p>– Ez aztán a végső itélet; diákul van irva.</p>
<p>Hát azon irat «testimonium paupertatis» szegénységi bizonyitvány
volt, melyben felszólittatnak a hatóságok, hogy e szegény
ügyefogyottat gyámolitsák és engedjék akadálytalan haza menni.
<span class="pagenum"><a name="Page_143" id=
"Page_143">-143-</a></span></p>
<p>– No, úgye hogy jól van? mondá diadalmas arczczal tekintve
rám.</p>
<p>– Nagyon jól van, mondám, kezébe nyomva egy forintot, melyet
Kinizsi Pál præsumtiv örököse nem utasitott vissza, hanem
megigérte, hogy mihelyt helybe fog vergődhetni az uradalmaiba,
rögtön küld a számomra – egy süldő malaczot.</p>
<p>Nem tudom, eljutott-e már oda?</p>
<hr class="chap" />
<div class="chapter"></div>
<p><span class="pagenum"><a name="Page_144" id=
"Page_144">-144-</a></span></p>
<h2>A SOK-EMBER.</h2>
<p>A jó öreg Megyeri utazott hajdanában arra fel Saarozs
vármegyébe. Egy vendéglőben meg kellett szállnia, míg kocsisa etet.
Mig ő ott szerény ebédkéjét elkölté, jön nagy ostordurrogással a
vendéglő udvarára egy négy lovas hintó, s nehány percz múlva
betoppan a közös étterembe, mely a vendéglő egyetlen használható
szobája volt, egy tekintélyes egyéniség, nagy posztóbundával a
nyakában, nagy szőrbotosokkal a lábain, s prémes sipkával a fején,
melynek a fültakarói álla alatt össze voltak kötve.</p>
<p>Olyan tekintetes úr, a ki szereti, ha nagyságosnak hiják.</p>
<p>Megyeri megült a szegletben, és végezte ebédjét, mig a
tekintélyes jövevény mindenképen azon törekedett, hogy magát
észrevetesse vele.</p>
<p>Senkisem volt rajtok kivül a szobában, még is elmondta háromszor
is, hogy milyen nagy kár, hogy az én kedvezs baradom uram, a
földesúr ő nagysaga nincs idhon, hogy ilyen embernek izs, mint én,
ebe a csardaba kell meg szalni.</p>
<p>Kiejtésén félreismerhetlen volt a sarozs vármegyei akczentus,
mely a hosszú magánhangzókat és a kettős betűket nem kedveli.</p>
<p>Hogy igy nem lehetett Megyeribe belekötni, kiment a szobából,
megparancsolta a kocsisának, hogy tudja meg attól a másik
kocsistól: ki az az idegen úr? Megértve, hogy szinész, visszajött s
ugyanazon bundában, botosban <span class="pagenum"><a name=
"Page_145" id="Page_145">-145-</a></span> és prémes sapkában leült
nagy kegyesen Megyeri asztalához, s nagy mosolyogva megszólitá:</p>
<p>– Á, á, hat magacska theadrista a pesti theaterből. Az is csak
jo. No az jo. Nem mondom, hogy nem jo. Had maga Kassara megy? Én
izs patronus vagyog a Kasaba. Atam én is két forintod theadrumra
banko czedulaba. Hát maga csak theadrista? no, no, no.</p>
<p>Megyeri szerényen mondá, hogy bátorkodik igen is az lenni; hát ő
viszont kit legyen szerencsés tisztelhetni a nagyságos úrban?</p>
<p>– Aj, aj! mondá az, fejét megrázva s kezeit visszadugva nagy
téli keztyűibe. Én sog vagyom, nagyon sog vagyom.</p>
<p>És azzal egyre rázta a fejét, mintha maga sem hinné, hogy azt
mind elő lehessen egy nap alatt számlálni, a micsoda sok ő.</p>
<p>S végre odaütött az asztalra, s kimondá azt, a mit
legelőkelőbbnek tartott czimei között.</p>
<p>– Vagyog én tekintetezs Sarozs varmegye tabularis azezora.</p>
<p>Azzal fölkelt helyéből, s kezeit összetéve háta mögött, egyet
sétált végig a szobán, s engedte az alatt Megyerit bámulatában
akárhová lenni.</p>
<p>Mikor visszaért hozzá, megint mondott neki valamit.</p>
<p>– Vagyog meg a dunántuli superintendentialis partikularis
koadjutor kurator.</p>
<p>Azután megint sétált egyet s visszajött.</p>
<p>– Meg több izs vagyog. Hat meg a meltosagozs Palfy Fidelis
uradalom koordinatuzs fiskalizs! Hán! Ugy-e?</p>
<p>Megint járt egyet, megint visszajött.</p>
<p>– De meg mazs izs vagyog. Meg tekintetes Barzs varmegye azezor
is vagyog, Vazs varmegye azezor izs vagyog! Hohó! Sog vagyog
én.</p>
<p>A jámbor Megyeri semmivé lenni érzé magát ennyi sokasága előtt
egy embernek.</p>
<p>Az pedig ujra visszajött a botosokkal, a bundával, a fülére
kötött sipkával, s számlálta a téli keztyű ujjain. <span class=
"pagenum"><a name="Page_146" id="Page_146">-146-</a></span></p>
<p>– Ezs azutan a Kővago nagysagozs familia masze kurator vagyog.
Ezs a szekesfejervari kaptalan plenipotentiarus vagyog. Vagyog
Komarom varmegyebe compozezor, vagyog a Fajdy de Fajda, Kublanczi
de Sztrecso, Lubovay de Libetbanya s mazs uri familiakkal osztalyos
atyafisag… Ah, oh, nagyon sog vagyom én.</p>
<p>S azzal, mintha letett volna annak a lehetőségéről, hogy
minőségeit hiánytalanúl előszámlálhassa, elvándorolt ismét az
ablakhoz, mely időközt használva Megyeri, felkelt az asztaltól, s
igyekezett kiosontani a szobából.</p>
<p>De az ajtónyikorgásról észrevette a sok-férfiú, s mielőtt
elszökhetett volna, visszafordult és rákiálta:</p>
<p>– Meg banyaszati inspektionalis komissionalis azezor izs
vagyog!</p>
<p>Megyeri fizetett és szaladt. Ennyi emberrel csakugyan nem
lehetett elférni egy szűk szobában. Hisz ezzel egy magával tele van
egy emeletes ház.</p>
<p>És mégis az ily nagy férfiak nevei enyésznek el a háladatlan
világ előtt, a kiknek teljes czime semmi levél borítékára fel nem
fér: mig az olyan jött-ment embereket, mint holmi Megyeri, kik csak
művészek voltak, még csak nem is honoratiorok, holtuk után is
emlegetik a késő századok.</p>
<hr class="chap" />
<div class="chapter"></div>
<p><span class="pagenum"><a name="Page_147" id=
"Page_147">-147-</a></span></p>
<h2>EGYSZERRE NAGYGYÁ LENNI.</h2>
<p>Nekünk van nagyravágyásunk elég, talán több is, mint más
nemzetnek.</p>
<p>Mi is szeretjük magunkat kiemelni, felküzdeni, csak soká ne
tartson.</p>
<p>Egy akadémiai jutalomhirdetésre valaki egyszerre tizenkét
szinművet adott be. Nagyobb ajánlat végett azt jegyezte alájuk,
hogy ezeket ő még tizenhét éves korában írta. Kölcsey azt mondta
rá, hogy biz azokat írhatta tizenkét éves korában is. Mind a
tizenkét dráma sem ért annyi tiszta papirost, a mennyire le volt
írva.</p>
<p>Nálunk a fiatal iró legelőször is drámán kezdi működését. A
helyett, hogy előbb tanulna nyelvtant, helyesírást, tanulna logice
gondolkozni, költőileg eszmélni, azután tanulná ismerni a bel- és
külföldi irodalmat, annak lángelméit és végre tanulná ismerni az
életet és világot, magasságától mélységeig, az emberi szivet
szenvedélyeivel, a sorsot vas következetességével; társadalmat és
családi kört, néptörténetet és magányjellemet; – a helyett első
fölléptével oda veti a keztyűt Shaksperenek.</p>
<p>Minden évben találkozunk egy-egy ismeretlen nagysággal, ki
valami örökmozdony félét talált fel, melyből azután végtére az sül
ki, hogy épen nem akar megmozdulni. Mennyivel rövidebb utja volna a
dicsőségnek ennél, ha egy egyszerű fonógépen, vagy egy czélirányos
zsilipen törte volna a fejét.</p>
<p>Egy fiatal ember, ki hajdan velem járt iskolába s akkor sem
tartozott a különös elmés emberek közé, egy időben <span class=
"pagenum"><a name="Page_148" id="Page_148">-148-</a></span> nagy
zajt ütött a világban azzal, hogy hír szerint külföldi udvaroknál
roppant hasznot hajtó felfedezéseket tőn. Ezekért azután rendkivüli
kitüntetésekben részesült, czimeket és érdemrendeket kapott,
uradalmakkal ajándékoztatott meg, főfő hivatalokba léptettetett
elő; e dologról vagy egy esztendeig beszélt valamennyi hirlap;
akkor kisült, hogy az egész lármából egy szó sem igaz; nem történt
semmi felfedezés küludvarok javára, következőleg nem osztogattattak
sem czimek, sem rendjelek; – hivatalok és uradalmak mind a
túlgazdag fantázia körébe tartoznak. Az illető annyit csakugyan
elért, hogy magát könnyű szerrel nevezetes emberré tette, mert e
botrány miatt elitélték nehány esztendei fogságra.</p>
<p>Ha szorgalommal, észszel fáradt volna azon, hogy hasznos polgára
legyen a honnak, talán senki sem beszélt volna róla, így pedig
egyszerre nagy ember lett.</p>
<p>Ah, a valódi nagyság elrejti magát, s nem keresi a világot!</p>
<p>Nyomtalanul tűnt el Kliegl, ki a betűszedő géppel új korszakot
készített volna elő a tudományos világban, ki a vasútakat egy
sínnel volt képes kiállitani; s ki elveszett, mert nem tudta árulni
tudását.</p>
<p>Halhatatlan lesz a növényszappan áruló, ki félhasábos
hirdetményekkel kürtöli be a népek füleit, s keresve kell kutatni a
víziszony kigyógyítóját, ki nagybecsü titkával, szegény földműves,
múlik el valami félre eső faluban.</p>
<p>Összes munkáinak gyűjteményére nyit előfizetést az iskolából
kilépő ifjú, bátor önbizalommal vallva meg, hogy a közönség
általános óhajtása buzditá ez elhatározásra; mig a lángelmű költő,
ki nehány év előtt, mint honának leghasznosabb polgára, a
legnagyobb nyomorban halt meg Erdély egyik kis városában, soha egy
szóval sem említé munkái lételét, mik évtizedeken át rejtve
hevertek szekrénye aljában, miket csak holta után fedeztek fel
barátai, hogy annál több okuk legyen a sajnálkozásra.</p>
<p>Hanem hiszen így tarka az élet!</p>
<hr class="chap" />
<div class="chapter"></div>
<p><span class="pagenum"><a name="Page_149" id=
"Page_149">-149-</a></span></p>
<h2>AZ ELLENSÉGES KOPONYÁK.</h2>
<p>Minthogy ez az elbeszélés kissé borzalmas természetű, előre is
figyelmeztetek minden gyöngébb szivű olvasót, hogy ha teheti,
hagyja ezt egészen olvasatlanúl; ha pedig már pénzében van a könyv,
mint az oláhnak a szappan, legalább annyit tegyen meg, hogy ne
olvassa este lefekvés előtt, mert én nem akarok azután gonosz álmai
felől magamra terhes felelősséget vállalni.</p>
<p>Azt is mondhatom pedig, hogy ez valóban megtörtént dolog, s hogy
ilyen sokáig eltudtam vele hallgatni, az csak titoktartásomnak
válik becsületére.</p>
<p>Még akkor fiatal ember voltam, kezdő novellairó, s miként
nyomtatásban kijött bűneim tanúskodnak róla, nagyon hajlandó a
földfeletti mystikus eszmék követésére; rejtélyes történetek,
borongós sejtelmek, végzetes események el tudtak magukkal ragadni;
kevesebb szakállam, de több hajam, kevesebb tapasztalásom, de több
hitem volt, mint most: és ez akkor úgy volt jól, most meg igy van
jól.</p>
<p>Tehát igen fiatal ember voltam még, a midőn egy kirándulás
alkalmával egyes egyedül jutottam éjszakára egyikéhez mivelt
főurainknak, kit ismeretlenség okáért csak egyszerűen Gábor úrnak
fogok nevezni.</p>
<p>Látásból hallásból ismertük már egymást, utazó voltam,
elesteledtem, ő pedig házi gazda, és az útfélen lakott; nekem
szállás kellett, neki kastélya volt; mind ez elég jogot adott arra,
hogy magamat beszállásoljam hozzá, ki is igen szivesen fogadott;
külömben is a vendég nem volt nála nagy ritkaság. <span class=
"pagenum"><a name="Page_150" id="Page_150">-150-</a></span></p>
<p>Gábor úr egy kissé abban a hirben élt, hogy szeret különczködni,
volt könyvtára és olvasott, egy szobája tele volt mindenféle
kitömött állattal és madárral, miket maga lövöldözött, s miknek a
neveit is tudta, volt becses képtára, értékes régiségei, és ő maga
sokat foglalkozott gépekkel, nem ugyan olyanokkal, a mik valami
gazdasági haszonra valók, hanem a mik tisztán mulatságos
meglepetésekre voltak szánva; például, hogy az ajtóban álló vas
ember, a mint valaki az ajtót kinyitja, rögtön felemelje fegyverét,
s a mint beteszi, ismét tisztelkedve lebocsássa, a mi által a
gyöngébbszivű látogatót majd a nyavalyával törette ki; az álló
asztalban titkos klarinétok fújtak el mindenféle nótát, mikor
valaki rákönyökölt, s bizonyos székekről fel nem lehetett kelni, ha
az ember rájuk ült, úgy megfogták.</p>
<p>Ezekről az ártatlan tréfákról magam is hallottam többször
beszéltetni, s készen voltam rá, hogy nem leszek általuk
meglepetve; azonban Gábor úr nem is produkálta előttem e tréfákat;
igen komolyan beszélt velem, könyvtárába vezetett, megismertetett
igen érdekes és valóban nagybecsű kéziratokkal; megmutogatta
fegyvertárát, pecsétgyüjteményét, mikhez igen érdekes históriai
adatokat tudott elregélni; én megkértem, hogy engedje meg,
miszerint ez adatokat magamnak feljegyezhessem.</p>
<p>– Szivesen, csak tessék: mondá ő egész udvariassággal s
gyönyörűséget látszott benne találni, hogy jegyezgetem én, a mit ő
beszél hajdankori hősökről és delnőkről, kiktől itt meg itt maradt
meg az a sarkantyú, meg az a félczipő, a mi itt előttünk áll.</p>
<p>Minő gazdag történelmi kútforrás! Valóban nem volt okom
megbánni, hogy idejöttem.</p>
<p>Gábor úr kűlönösen megelégedhetett érdekeltségemmel, melyet
elmondott adatai irányában tanúsíték; kifogyhatatlan volt újabb,
meg újabb érdekes történetkék elbeszélésében.</p>
<p>Ilyen mulatságban töltöttük el az egész estét. <span class=
"pagenum"><a name="Page_151" id="Page_151">-151-</a></span></p>
<p>Vacsora fölött magunk voltunk egy uradalmi felügyelővel és egy
titkárral, a kik azután ismét eltávoztak, s Gábor úrral egyedül
maradtunk.</p>
<p>Ő a góth szobába rendelé áthozatni a theát, mely mellett még egy
órácskát elbeszélgetheténk: azaz, hogy ő beszélt, én pedig
hallgattam.</p>
<p>A góth szoba az épület legszélső szárnyterme volt; tulajdonképen
ódon bútorairól nyerte ezt a nevezetet, s egy pár középkori
fülkéről, a mik valami góth idomzatot képviseltek.</p>
<p>A középen tágas kandalló volt, megrakva pattogó hasábfákkal,
mellette kényelmes karszékek és pamlagok, mikre leheveredtünk,
csendesen szürcsölgetve a füszerillatú pekko nedvét.</p>
<p>A kandalló melege, késői idő, meg az úti törődés, megvallom,
annyira elálmosítottak, hogy egy párszor azon kaptam magamat,
miszerint semmit sem hallok kedélyes gazdám beszélgetéséből, s
fejem határozottan a pamlag vánkosa felé húzódik.</p>
<p>Gábor úr észrevette ezt az állapotomat, s mosolyogva mondá:</p>
<p>– Ön, úgy látom, hogy álmos is már.</p>
<p>Nem volt okom őszintének nem lenni.</p>
<p>– Bizony én akár itt e helyben elalugyam.</p>
<p>– Azt pedig nem tanácsolnám, szólt Gábor úr komoly arczczal; ez
a szoba nem igen jó hirrel bir az idegenek előtt, kik valaha benne
megháltak.</p>
<p>Ez a szó kezdte az álmot elverni szemeimről.</p>
<p>– Tán kisértetek látogatják?</p>
<p>– Sőt benne laknak, és láthatók éjjel-nappal.</p>
<p>A kiváncsiság egészen éberré tett. Kezdtem széjjel
tekinteni.</p>
<p>– No, kisértet név alatt ne képzeljen ön magának valami
lepedőben járó lánczos rémet; a mi itt van, az igen egyszerű és
kézzel megfogható tárgy. Van kedve talán megnézni? <span class=
"pagenum"><a name="Page_152" id="Page_152">-152-</a></span></p>
<p>Hogy lehet ilyet még kérdezni is!</p>
<p>Rögtön talpon álltam; hol van az a kisértet? hadd látom.</p>
<p>Gábor úr egyik fülkéhez vezetett, mely zöld szőnyeggel volt
lefüggönyözve, s itt a függönyt félrevonva, két koponyára mutatott,
melyek egy gömbölyű üveggel voltak betakarva, s elég csudálatosan
egymásnak háttal fordulva.</p>
<p>Ilyesmit láttam én már máskor is, s nem voltam hajlandó bennük
valami kisértetszerűt elismerni. Emberi csont maradványok; csak
annyira félelmesek, mint egy kihúzott fog, a mitől senkinek sem jut
eszébe megijedni.</p>
<p>– Ez két testvér koponyája, két Kálmánffy grófé, kik hajdan ez
uradalom birtokosai voltak, s e kastély egy részét is építették.
Nagyon tragikus életük volt. Szüntelen ellenségeskedtek egymással,
s czivakodtak a kastély birtokán; egyszer azután az öregebbik
kibékülés szine alatt meghivta magához testvérét, s mikor az leitta
magát erős boraitól, mámoros álmában egy hosszú szeget veretett a
fejébe. A szeg most is ott van. Később egy szolgája, ki részes volt
a bűntudatban, elárulta a bátyát, mely miatt őt is lefejezték;
testét szokás szerint elásták a vesztőhelyen, de levágott fejét
megengedték haza hozatni a családi sirbolta, hova a sirboltőr az
orozva meggyilkolt testvér csontjait is eltakarítá. Egy fülkébe oda
helyezte egymás mellé a két testvéri főt; még pedig a két halálos
ellenséget, a kik életükben soha sem türhették egymást, arczczal
egymás felé forditva. Egyszer azonban, a mint valami dolga miatt
ismét le kellett mennie a sirboltba, megdöbbenve látta, hogy a két
testvér feje egymásnak visszásan van fordulva. Az ember nem volt
nagyon ijedős, sokat foglalkozott emberi csontmaradványokkal; azt
hitte, valami vándor patkányok tehették ezt a koponyákban, s ismét
összefordította őket arczczal. Másnap újra lement őket
megtekinteni, ismét meg voltak fordulva tarkóval egymás felé.</p>
<p>Ez így tartott heteken át, az ember minden nap összeforgatta a
koponyákat, és azok minden éjjel elváltoztaták <span class=
"pagenum"><a name="Page_153" id="Page_153">-153-</a></span>
helyzetűket; utoljára a sirboltőr egészen belebetegedett, elkezdett
fogyni, mélázni, mig egyszer a fiatal káplán komolyan kérdőre
fogta, hogy mi lelte, mi nyomja a szivét?</p>
<p>A vén cseléd reszketve vallá meg neki a kisértetes titkot, mely
miatt már maga is csaknem kisértetté változott egészen.</p>
<p>A lelkész felvilágosodott ember volt, meg akará nyugtatni a
babonás embert gyötrelmes tévedése felől s e végett maga lement
vele a sírboltba, az állított csodát megtekintendő.</p>
<p>A két fő akkor is tarkóval volt egymásnak fordulva, és a cseléd
esküdött rá, hogy ő tegnap estve is megfordítva helyezé őket egymás
mellé.</p>
<p>– Az lehetetlen, szólt a lelkész. Az élettelen testnek nincsen
akarata. Ez nem más, mint két csont darab, velő nélkül, izmok
nélkül, a mi magától nem mozdulhat.</p>
<p>S hogy szavait annál nyomatékosabbakká tegye, megfogta az egyik
koponyát, hogy azt felemelje és megmutassa a kétkedőnek, miszerint
az csakugyan mozgásra képtelen tömeg.</p>
<p>Abban a pillanatban úgy megharapta a koponya a lelkész kis
újját, hogy az alig bírta azt fogai közül kiszabadítani.</p>
<p>A sírbolt azontúl zárva maradt, s a cseléd nem sokára meghalt ez
eset után, a lelkész pedig késő vénségeig viselte a harapás nyomait
kis újján.</p>
<p>Az eseményt titokban hagyták, s elébb nem is tudta azt meg
senki, mint midőn én ez uradalom régi levéltárában kutatva,
megleltem a kérdéses lelkész naplóját, melyben ő az egész eseményt
leírta, azzal végezve a mystikus regét, hogy az elhagyott sirbolt
ajtaja itt meg itt van – befalazva. Azóta egy magtárt ragasztottak
hozzá, s a helyiség egészen feledésbe ment.</p>
<p>Mindjárt felkerestem a befalazott ajtót, könnyű volt
<span class="pagenum"><a name="Page_154" id=
"Page_154">-154-</a></span> rátalálnom a leirás után, kibontattam
azt, s magam leszállva bele, csakugyan megtaláltam a két ellenséges
koponyát, miként állítva volt, egymástól elfordulva.</p>
<p>Megvallom, hogy felemelni egyiket sem mertem, minden blazirt
kedélyem mellett is, hanem az egész kőlapot, melyen feküdtek,
kiemeltetém, s úgy hozattam fel e szobába.</p>
<p>Azóta sokszor fordult meg nálam egy-egy nehézhitű vendégem, ki e
mondát tréfának vette s saját szemeivel iparkodott meggyőződni
annak mibenlétéről. Noha nem örömest üzök hasonló kisérletekkel
játékot, midőn erősebb kedélyü emberre akadtam, a kinél nem féltem
attól, hogy örök időkre melankolikussá találom tenni, megengedtem
neki, hogy háljon itt ebben a szobában, s győződjék meg saját
szemeivel, miszerint az este arczczal összefordított koponyák
reggelre ismét háttal lesznek egymásnak fordulva.</p>
<p>Rendesen úgy történt. Látogatóim kénytelenek voltak meggyőződni
a titokteljes tényről, s ezt amaz emlékezetes lelkész óta senki sem
merte többé megczáfolni.</p>
<p>Gábor úr szemeimből vette észre, hogy nekem is nagy kedvem volna
e csodás titokról szemlátomást meggyőződni.</p>
<p>Melyik huszonkétéves fiatal ember volna, a kit hasonló rejtély
ne tudna érdekelni?</p>
<p>Én nagyon kértem, hogy engedje meg, miszerint itt e szobában
háljak, s fordítsa egymásnak arczczal a koponyákat.</p>
<p>Gábor úr nem iparkodott lebeszélni; kiváncsiságom tetszett neki,
a gömbölyű üveget felemelte, a két halálfőt nagy óvatosan egymásnak
arczczal fordítá, s azzal az üveget ismét vissza takarta rájuk.</p>
<p>Azzal megmutatta az alkovent, hol fekhelyemet fogom találni, jó
éjszakát kivánt és egyedül hagyott.</p>
<p>A tágas kastély emeletét egyedül lakta a főúr pitvarnokával.
Cselédsége mind a földszinti szobákban hált; a <span class=
"pagenum"><a name="Page_155" id="Page_155">-155-</a></span> góth
szoba és az ő hálószobája között három kisebb-nagyobb terem feküdt,
ilyenformán én magam meglehetősen egyedül maradtam az előbbiben,
lehetőleg távol minden emberi lehellettől.</p>
<p>Minden felizgatott képzelődésem mellett is annyi filozófiát
tartottam meg magamnak, hogy valami tréfát ne engedjek magammal
elkövetni. Elébb megvizsgáltam a falakat: nincsen-e valami
észrevétlen bejárás e szobába? azután magát a fülkét vettem jól
szemügyre; az sem volt hozzájárulható, kemény szilárd egy darab
márványból volt faragva az egész. Az ajtót bezártam retesszel, s
még azon felül a pamlagot is eléje huztam, s arra feküdtem; épen
szemközt a lefüggönyözött fülkével.</p>
<p>Azontúl még egy biztosítékot szereztem magamnak. A
selyemfüggöny, mely a fülkét eltakarta, valami czifrázatban
megakadva, igen szép festői redőzeteket képezett.</p>
<p>Elővettem utitárczámat, s a függönyt legkisebb redőivel együtt
lerajzoltam abba.</p>
<p>Ez igen furfangos ötlet volt.</p>
<p>Ha valami élőtesttel felruházott lény a két koponyához akar
férni, a függönyt érintenie kell, már pedig annak redői a legkisebb
érintésre úgy elfognak változni, hogy az többé a tárczámba rajzolt
képlethez nem hasonlíthat.</p>
<p>Azután új hasábokat raktam a kandalló tüzére, magam elé
helyeztem a karos gyertyatartót a kis egylábú asztalra, s ledültem
a pamlagra azzal az erős szándékkal, hogy nem fogok elaludni.</p>
<p>Ismertem a theának azt a tulajdonságát, miszerint az embert
ébren tartja; újra töltöttem magamnak egy csészével. Tettem bele
egy kanál rhumot is. Nem igen érzett meg rajta. Pedig máskor egy
kanál rhumtól majd a guta üt meg. Még többet töltöttem bele. Az sem
tette erősebbé. Eszembe jutott, hogy a kandalló melletti szekrényre
egy üveg cognac van feltéve. Gábor úr kinált vele az imént, akkor
nem kellett. Milyen különös, hogy most úgy óhajtom ezeket az erős
szeszeket. <span class="pagenum"><a name="Page_156" id=
"Page_156">-156-</a></span></p>
<p>Felkeltem, hogy elhozzam: megkóstoltam; csakugyan ez erős volt;
csészémbe töltöttem belőle, s azután eszembe jutott, hogy a
kandalló elé nincs feltéve a sodrony rostély; valami szikra kitalál
belőle pattanni: odamentem, a parazsat hátratoltam benne a
vasfogóval, egy szikra a kezemre pattant és megégetett; a vasrostát
lezártam, s azzal mentem vissza a thea asztalhoz.</p>
<p>Szép meglepetés várt rám.</p>
<p>Azon a pamlagon, a mit én a magam számára húztam oda, két úri
ember ült, a kiket én jól ismertem, de a neveikre nem tudtam
emlékezni. Az egyik rövid göndör szőke hajjal, mérges veres
szakállal, a másik feketehajú, hosszú lelógó bajuszszal, símára
borotvált állal, a feje tetején egy kerek kopaszság volt
látható.</p>
<p>Az első egy ingre volt vetkőzve, aranygombos selyemmellényben;
az utóbbi barna borsos szövetü zekében, melynek hátra volt hajtva a
vitézkötése.</p>
<p>Ez a két úri ember szép csendesen iszogatta azt a cognacos
theát, a mit én magam számára elkészítettem. Egyszer az egyik
szörpentett belőle, azután a másik, ketten egy csészéből, egészen
testvéri módon.</p>
<p>Eleinte a bámulat, azután a félelem fogott el; nem mertem
hozzájuk közelíteni, leültem egy sötét szögletbe, s onnan néztem,
hogy mit csinálnak?</p>
<p>A két úr sajátságos képeket tudott egymásra fintorgatni; közben
beszélgettek is egymással.</p>
<p>– Jó estét öcs.</p>
<p>– Jó estét bátya.</p>
<p>– Itt vagy megint öcs?</p>
<p>– Itt is maradok bátya.</p>
<p>– Szűk kettőnknek ez a kastély.</p>
<p>– Tágas volna, ha egyikünk odaalant laknék.</p>
<p>– Hol odaalant? A pinczében?</p>
<p>– Még alantabb: a sírboltban.</p>
<p>– Ezt elkellene végeznünk egymással öcsém.</p>
<p>– El biz azt bátya, most egyedül vagyunk. <span class=
"pagenum"><a name="Page_157" id="Page_157">-157-</a></span></p>
<p>– Pisztolyt szeretsz-e jobban vagy kardot?</p>
<p>– Én mind a kettőt szeretem, de tartok tőle, hogy kitudódik.</p>
<p>– Igaz; a fegyver lármát üt, a vér kifoly és tanúságot tesz.</p>
<p>– Méreg pohár volna jó, és sorshúzás bátya.</p>
<p>– Nem volna rossz, de meglátszik a hulla arczán.</p>
<p>– Legjobbat mondok én bátya. Itt az erős ital előttünk, igyuk le
egymást.</p>
<p>– Hát azután?</p>
<p>– A melyikünk ébren marad, végezhet a másikkal, a ki öntudatát
veszti. Itt egy hosszú szeg és kalapács; ezt a koponyába verve,
senki sem tud meg róla semmit.</p>
<p>– Igazad van, kivált tenálad kinek jó sűrű hajad van; de nekem
hold van a fejem tetején.</p>
<p>– Ne félts te engem!</p>
<p>Nem átallom megvallani, hogy nekem egész testemet a hideg
zsibbadás fogta el e rémületes beszélgetés alatt; ha tudtam volna,
sem lehetett hová mennem, mert épen az ajtó előtt ültek, magam
húztam oda asztalt és pamlagot.</p>
<p>Azután elkezdtek inni abból az egy csészéből. Egyszer az egyik,
másszor a másik. Egymásnak töltögettek a cognacból, színültig
egészen, hogy a nedv színe a csésze szélén fölül lebegett.</p>
<p>– Egészségedre bátya.</p>
<p>– Egészségedre öcs.</p>
<p>A felköszöntő oly ördögi nevetéssel mondá ezt mindig, midőn a
lenyelt kábító nedvtől testvére fuldokolni látszott, és feje
szédelegve ingott előre-hátra, és arcza hol halálsárga lett, hol
csattanó piros, az erek kéken zölden lüktettek homlokán, mint
dagadt kötelek.</p>
<p>«Igyál öcs, igyál bátya».</p>
<p>E közben az asztalon égő gyertyák hamvadozni kezdtek, eleinte,
mintha valami vereses köd fogná fényeiket körül, mely mindig
homályosabb lilaszínbe ment át; a <span class="pagenum"><a name=
"Page_158" id="Page_158">-158-</a></span> két arcz egyre jobban
sápadt, a két fő egyre jobban szédelgett; vajjon melyik fog elébb
ledülni?</p>
<p>A gyertyák fénye a leghomályosabb zölddé vált már, s a zöld
világban olyan halálsápadt volt mind a két arcz. Nem bírtak már
egymáshoz beszélni, csak kőmerev szemeikkel tekintének egymásra, s
kínálták némán a kábító italt.</p>
<p>Azután egyet lobbantak a gyertyák s kialudtak. Mind a két alak
eltűnt egyszerre.</p>
<p>Az ablakok szinezett üvegein teljes pompájában ragyogott át a
hold, s a kandalló izzó parázsa rózsaszin fényt vetett a
félhomályra. Egyedül voltam a szobában.</p>
<p>Álmodtam, ezt mondám magamban, és nevettem rajta és a fogaim úgy
vaczogtak. Álom volt, álom volt, bizonyítgatám; most már megyek
lefeküdni; levetkőzöm, lefekszem az ágyba, fejemre húzom a takarót,
s aztán tessék kisérteni, a kinek az mulatságos. Miattam járhatnak
kelhetnek: én rájok sem fogok ügyelni.</p>
<p>A hold szép fehéren sütött, a kandalló szép pirosan világított,
nem volt szükségem gyertyára, a miket úgy sem gyujthattam volna
meg, mert csutakig leégtek. Az ágyat így is megtalálom. Levetkőztem
nyugodtan, az órámat felhúztam, azzal félre vontam az alkoven
függönyeit az ágy elől, hogy majd bele fekszem.</p>
<p>Az irtózat fogta el minden érzékemet.</p>
<p>A vetett ágyban ott feküdt a két testvér egymás mellett;
irtózatosan eléktelenült két hulla. Az egyik hanyatt, a feje pedig
arczczal lefelé fordítva, kopasz feje holdjába verve villogott a
sötétkék szeg feje; a másik pedig mellette feküdt mellére fordítva,
s a feje szemközt az égfelé.</p>
<p>A borzalom elvette mozdulhatási erőmet. Kiáltani akartam, és nem
volt szavam, megrázni a csengetyű kötelét és nem volt kezemnek
ereje; futni akartam onnan, és lábaim lehúztak, mint az ón. Mellem
elszorult, tagjaim elzsibbadtak; végre összeszedtem akaratom minden
erőszakát, <span class="pagenum"><a name="Page_159" id=
"Page_159">-159-</a></span> s rettenetes kínnal kiáltottam valami
szót, a mire azután – felébredtem.</p>
<p>A kik rossz álmokat szoktak látni, tudhatják micsoda kínba kerül
az embernek akkor egyet kiálthatni.</p>
<p>Bizony reggel volt már és a nap szépen ragyogott a magas
jegenyék közül. Akkor is ott feküdtem a pamlagon a bezárt ajtó
előtt, a hol feltettem magamban, hogy nem fogok elaludni.</p>
<p>A gyertyák valóban leégtek előttem, s a csésze valóban üres
volt. Egyébiránt hajlandó vagyok azt hinni, hogy nem is töltöttem
én abba semmit az estve; hanem theát, rhumot, cognacot, mindent
csak álmodtam.</p>
<p>Hanem – most jön még a kisértet legborzalmasabb része.</p>
<p>Hát a fülkében mi történt ez alatt?</p>
<p>A függöny azon módon volt, a hogy azt lerajzoltam magamnak, egy
redőcske sem változott el rajta.</p>
<p>Ehez tehát nem nyulhatott senki.</p>
<p>Még egészen elfogulva éjszakai álmom látásaitól léptem a
titokteljes fülke felé, s bizony reszketett a kezem, midőn
félrevontam a függönyt.</p>
<p>És ime… a két halálos ellenség koponyája háttal volt egymásnak
fordulva.</p>
<p>Valami hidegség futott kétszer háromszor egész testemen
keresztül; mintha valami jeges kéz czirógatna végtül végig.</p>
<p>Ez már nem álom. Ezt látom. Fényes nappal van; odakinn
beszélnek, zajganak, mint a hogy nappal szokás, és én idebenn magam
előtt látom a legrejtélyesebb fantomot.</p>
<p>Tehát még is sok történik a nap alatt, a miről a bölcseknek
nincsen tudomásuk.</p>
<p>Tehát még is való, hogy e két élettelen fő még holta után is él
és gyűlöl és elfordul egymástól.</p>
<p>Nem hiszem, nem lehet, nem igaz.</p>
<p>Látom, borzadok tőle, de még sem igaz. <span class=
"pagenum"><a name="Page_160" id="Page_160">-160-</a></span></p>
<p>Igaz, de még sem hiszem.</p>
<p>Eszembe jutott a lelkész története, ki szinte tagadta e
földfeletti csodát, s rá merte tenni kezét a kisértet fejére, s
azután holtig viselte annak harapását.</p>
<p>Nem bánom.</p>
<p>Hadd harapjon meg engem is.</p>
<p>Felemeltem az üveget a koponyákról. Szivem meglehetősen
dobogott. Hozzányultam. Kezem érintette hideg állkapczáját.
Felemeltem és megfordítottam.</p>
<p>Ha!</p>
<p>Mi történt? megharapott-e?</p>
<p>Szivesebben vettem volna tőle, ha megharap, mint hogy
felfedeztem, miszerint valami furfangos óramű van belsejében
alkalmazva, mely azt egy rúgó nyomásával elfordítja; a másik is
hasonló fortélylyal volt ellátva.</p>
<p>A reggelinél találkoztunk Gábor úrral. Ő szokása szerint komoly
volt, én is.</p>
<p>– Hogy aludt ön? – kérdezé tőlem a részvétig hajló
udvariassággal.</p>
<p>– Köszönöm: nagyon rosszul. Sok theát ittam az este; mindenféle
kisértet üldözött tőle.</p>
<p>– Hát a koponyák mit csinálnak?</p>
<p>– Úgy látszik, hogy engem nagy kitüntetésben részesítettek, mert
nemcsak hogy hátat fordítottak egymásnak, de még fejtetőre is
álltak.</p>
<p>Gábor úr nagyot nevetett e szóra.</p>
<p>– Ön megnézte, hogy mi van bennök?</p>
<p>– Azt tettem.</p>
<p>– Lássa: negyven ember aludt már abban a szobában, mind
tapasztalták a csudát, és egy sem nézte meg, hogy nincs e valami a
koponyákban?</p>
<p>– Féltek, hogy úgy járnak, mint az ördögűző lelkész.</p>
<p>– S ön nem félt?</p>
<p>– Féltem biz én; de nagyobb volt a kiváncsiságom, s most már
nagyon sajnálom, hogy azt tettem. <span class="pagenum"><a name=
"Page_161" id="Page_161">-161-</a></span></p>
<p>– Miért?</p>
<p>– Mert egy érdekes történeti adattal szegényebb vagyok.</p>
<p>Gábor úr még jobban kaczagott.</p>
<p>– Még egyet szabad legyen kérdenem. Vajjon a többi históriai
adatok is mind ilyen érvényesek, miket én tegnap
feljegyezgettem?</p>
<p>A főúr mosolyogva monda:</p>
<p>– Bátran pipára gyujhat ön velök.</p>
<p>Ezt csak azért nem tettem, mert nem szoktam füstöt enni.</p>
<p>Csak arra kért Gábor úr, hogy ha tehetem, ne szóljak e
felfedezésemről senkinek, hadd szerezzen általa ezentúl is másoknak
üdvös ijedelmet.</p>
<p>Megigértem, hogy tíz esztendeig titokban fogom tartani.</p>
<p>A tíz esztendő épen a múlt héten telt le; a két kisértetes
koponya története ekkor szabadult fel s lett a nyilvánosság
tulajdonává.</p>
<hr class="chap" />
<div class="chapter"></div>
<p><span class="pagenum"><a name="Page_162" id=
"Page_162">-162-</a></span></p>
<h2>MILYEN A TÖRÖK NÉP.</h2>
<p>Egy kiváló magyar diplomatától, ki a keleten hosszasb ideig
viselt magas küldetést, hallottam e napokban igazán megragadó
adatot a török köznép jellemzésére.</p>
<p>A keleti háború a vége felé járt; az orosz seregek túl voltak a
Balkánon, s Adrinápoly felé közeledtek. Stambulnak minden kapuján
tódult a menekülő ozmánlik serege, egész népvándorlás, hozva az
ölében a gyermekeit, s hátán az értékes holmiját, gyalog, szekéren,
lovon, teveháton, targonczán. A vasutak vonatai egyre betegeket és
sebesülteket szállítottak. A szultán nem nézte ezt a látványt. Ő az
egész nagy hadjárat évei alatt ki nem jött a palotája erkélyére,
hogy csak egyetlen egy csatába induló török zászlóalj elvonulását
is megnézze. Attól félt, hogy valamelyik török katona rá talál
lőni.</p>
<p>A török «veres hold» (ugyanaz, a mi nálunk a vereskereszt)
igazgatója X. X. basa, keresztény születésü orvos, éjjel-nappal ott
volt a pályafőnél, s az ezerével érkező nyomorultakat rendre
vizsgáltatta, kinek milyen betegsége volt, a szerint küldte a
megfelelő kórházba; a könnyebb sérülteket, lábbadozókat elosztotta
magán házakhoz, a kiknek a sebe azonban már olyan veszélyes
stádiumban volt, hogy az életet fenyegette, azokat ott mindjárt a
pályafő helyiségeiben operáltatta.</p>
<p>Egyszer egy óriási alakot lát leszállni a waggonból. Redif volt,
az első tartalékosok közül, kik a Sipkaszorosnál oly vitézül
harczoltak.</p>
<p>Az igazgató maga vizsgálta meg a feltünő daliás alakot
<span class="pagenum"><a name="Page_163" id=
"Page_163">-163-</a></span> s úgy találta, hogy annak a jobb karján
olyan lövés-seb van, mely csontot zúzott, s az elhanyagolás miatt
már üszkösödve van.</p>
<p>– Atyámfia, – mondá a redifnek – a te karodat le kell vágni
rögtön, külömben meghalsz.</p>
<p>– Ha te mondod, uram, akkor meg kell lenni, szólt a dalia.
Vágjátok hát le.</p>
<p>– Ne félj. Fájdalom nélkül esik meg. Valami szert felszívsz, s
attól elalszol; nem érzed, a mi veled történik.</p>
<p>– Nem, uram. Nem szívok fel semmit. Látni akarom, mi történik a
testemmel. Mikor alszom, akkor Allah vigyáz rám, akkor nem nyulhat
hozzám senki.</p>
<p>– No hát legyen úgy, a hogy kivánod.</p>
<p>– Csak arra kérlek, hogy ha jót akarsz velem tenni, adj egy
szivart.</p>
<p>Az igazgató oda adta neki a szivart, a redif rágyújtott, s
szítta hideg vérrel.</p>
<p>Bizony pedig egy karnak a lecsonkítása fájdalmas műtét,
könyhullatás nélkül senki sem nézheti azt el, hogy fosztják meg a
munkabiró s fegyverhordó jobb karjától.</p>
<p>A redif a szivarnak felét elszítta, felét összerágta, mire a
bekötözéssel elkészültek az orvosok. Akkor azt mondá az
orvosnak:</p>
<p>– Látom, hogy jó ember vagy; javát akarod a szegénynek. Hanem
már most adj még egy második szivart is.</p>
<p>– Adok szivesen, édes atyámfia.</p>
<p>– Csak azért kérem ám, hogy még egy másik sebet is hoztam
magammal, azt is vizsgáld meg. Itt van a czombomon.</p>
<p>Az igazgató akkor vette csak észre, hogy a redif sántit.</p>
<p>A megvizsgált lövés-seb a czombon épen olyan életveszélyes
minőségü volt, mint a másik.</p>
<p>– Édes atyámfia, neked a ballábszáradat is el kell vágnunk.
<span class="pagenum"><a name="Page_164" id=
"Page_164">-164-</a></span></p>
<p>– Hisz akkor egész koldus leszek.</p>
<p>– A miatt ne legyen gondod. A koldusok megélnek. Azoknak az
egész világ adósa: megfizet. Ha a lábadat nem hagyod levágni,
meghalsz.</p>
<p>A redif nagyot sóhajtott.</p>
<p>– Allah akarta igy, legyen meg.</p>
<p>És ismét nem engedte magát elaltatni; látni akarta, mi történik
vele? Vére omlott, könye csorgott, de a szivar nem aludt ki a
szájában.</p>
<p>A második műtét is végre lett hajtva szerencsésen.</p>
<p>Mikor készen voltak az egészszel, az orvos azt mondá a
hősnek:</p>
<p>– Most el fognak vinni a kórházba; ott én mindennap
meglátogatlak, míg egészen meggyógyulsz, s azután is lesz rád
gondom.</p>
<p>– Köszönöm uram – szólt a csonka vitéz. – Látom, hogy jó úr
vagy, jót is tettél velem. Nem mondom, hogy Allah fizesse meg, mert
az neked nem lenne jó. Én majd csak megélek, ha életben maradok. De
hát mi vagyok én? Egy porszem! Egy fűszál! Ki törődik én velem?
Hanem mondok egy szót.</p>
<p>S arra ez a megcsonkított dalia felállt arra a megmaradt fél
lábára, felemelte az égre azt az épen maradt fél karját, s
fanatikus lelkesedéssel kiálta fel:</p>
<p>«Azt mondom, hogy éljen a padisah!»</p>
<p class="center">*</p>
<p>A padisah pedig ott ült a háremében a rózsavizek szökőkútja
mögött, s magyaráztatta magának a kedvencz kadinájával a «Journal
amusant» illustrált bohóságait.</p>
<hr class="chap" />
<div class="chapter"></div>
<p><span class="pagenum"><a name="Page_165" id=
"Page_165">-165-</a></span></p>
<h2>TÖRÖK POÉZIS.</h2>
<h3>I. AZ ÖRÖK HARCZ.</h3>
<p>Ketten találkoztak a mezőn: a muzulmán és a gyaúr.</p>
<p>A muzulmán igaz hősök sarjadéka, kinek atyái kalifák és
nagyvezérek voltak, a próféta családjából származva le egyenesen,
kinek kertjeiben rózsák és cziprusok közt sétálnak kelet szép
hölgyei, kiknek homlokát más szem nem érinté, mint a férj és a nap
szeme.</p>
<p>A gyaúr koldus ivadék, koldus volt apja, anyja, egész
nemzetsége, ki soha életében jól nem lakott, s egész hazaföldén nem
találna semmit, a mit megkivánjon.</p>
<p>Mi hozta a gyaúrt a harczba? Az éhség!</p>
<p>Mi hozta a csatába a muzulmánt? A dicsvágy!</p>
<p>Kenyér kellett a gyaúrnak és hús; olcsó arany, ezüst; kopott
ruha helyébe új, tarló helyett jó legelő; a muzulmánnak volt
mindene: gyümölcse zamatos, virága illatos, ruhája hímezett,
országa viruló, kedvese gyönyörű; csak egy zöld levél kellett még
neki: egy zöld babérlevél; azért jött el a csatamezőre, azért
kereste fel ellenét, a moszkót.</p>
<p>Moszkó harczos, ozman vitéz egyedül találkoztak a rónán. Senki
sem volt tanujok, egyedül a vándor madarak, mik lekiáltottak reájok
az égből búsan, midőn elrepültek fölöttük, és a lengő szellő, mely
átkaikat felfogta, és viharrá lett tőlük.</p>
<p>Az oroszlán és a tigris, ha találkoznak a pusztában, így törnek
azok egymásra. <span class="pagenum"><a name="Page_166" id=
"Page_166">-166-</a></span></p>
<p>Nem fáj a seb azon perczben, melyben azt adják, veszik; igaz
vitéz nem érzi azt, hogy szivéből kifoly a vér, hogy hull
köröskörül róla a sok piros gyöngycsepp a földre, mintha
rózsalevelek hullanának a fáról, mikor azt a szél paskolja.</p>
<p>A lóról lehullott egyszerre a két harczos férfi, a két megriadt
paripa elszáguldott erre-arra, ők ketten maradtak együtt, tört
fegyverek markolatai kezeikben.</p>
<p>Még egy lélekzet volt a moszkó mellében, még egy mozdulat volt
az ozman karjában, oda vonszolták magukat egymás közelébe; az ozmán
lenyomta kezével a gyaúr szemeit, hogy ne lássa az a napot és az
eget halála perczében; a gyaúr fogait meríté a muzulmán testébe,
hogy végső csepp vérét ne a föld igya meg, hanem ő.</p>
<p>Még órák múlva is, midőn minden nesz elült a tájon, s egyedül
járt a borongó szél a rónán, egy-egy mozdulással megrándult a
halottak hült tagja, mint a ki álmodik s meg-megrobban reá, mint a
megölt kígyó, mely ketté vágva is vonaglik, míg a nap le nem megy:
emitt a fej ott a törzsök; az fulánkot lüktet, szemeit nyitogatja,
ez farkával csapkod, gyűrűkbe csavarog.</p>
<p>Azután elcsendesültek lassan.</p>
<p>Szél befútta őket lágy fehér homokkal, föld benőtte őket sűrű
zöld bokorral, tavaszszal két halom volt a rónán egymás
közelében.</p>
<p>Nőttek a két halomból tövises virágok, – hosszu éles tüskék,
minden virágtalan a moszkó hamvából; – piros rózsabokrok a muzulmán
sirján; s naponta éjente, ha délről, északról jött süvöltve a szél,
a két ellenséges bokor úgy harczolt egymással, úgy szaggatták
egymást éles tövisekkel, tépett leveleik, lefacsart gallyaik csak
úgy repültek a szélben, a zúgó viharban.</p>
<p>S mikor meleg délben kisütött a napfény, mélyen átmelegítve a
földet, és a mi a füvek gyökerei alatt lakik, akkor a két sirból,
mint egy ösztönszóra, harczvágyó <span class="pagenum"><a name=
"Page_167" id="Page_167">-167-</a></span> rovarok jöttek elő: –
sötét rút bogarak a moszkó sirjából, – aranyos szárnyuak a
muzulmánéból; – azok is harczoltak, verekedtek ottan késő
alkonyatig, a míg visszatértek újra poraikba.</p>
<p>S ha gonosz napokon délről és északról száguldó viharok
találkozót adtak egymásnak a rónán, s összecsapva ott a két porló
sir fölött, összeölelkeztek, átkozott forgóvá támadva egymástól,
mely fákat kiszakgat és felkap az égbe: hah! a két elhamvadt hős
sirjának pora hogy indult e harcznak, porszem porszem ellen; a
legkisebb atóm ellenére ismert és még por képében is folytatta a
tusát, a mit itt elkezdett!…</p>
<p>… Csak lelkeik nem harczolhattak egymással a túlvilágon.</p>
<p>A muzulmán lelke felszállt a paradicsomba, a hetedik égbe.</p>
<p>A gyaúr lelke elment másfelé.</p>
<p>És ez Mahomedtől – kinek neve áldva legyen – roszszul van
intézve: hogy moszkó és ozman ott össze nem jöhettek.</p>
<p>Mire való annyi hős odafenn, ha ellenség nincsen?</p>
<p>Mit csinálhatnak ők odafenn harcz nélkül? Mit ér a paradicsom,
ha nincs benn dicsőség?</p>
<h3>II. AZ ELSŐ HARANGSZÓ SZTAMBULBAN.</h3>
<p>Ha kérdezik tőled, milyenek a dzsinek? könnyü rá felelned.</p>
<p>Rövid veres haj borítja koponyájukat, ellenkezően az igaz
hivőkkel, kiknél a fő szép simára van borotválva. Ellenben a
szakáll és bajusz le van koppasztva arczukról, az oly diszes
szakáll és bajusz! Viselnek szűk feszes ruhát, mit Allah büntetésül
szabott rájuk, kemény örvet, mely állukat mozdulni ne engedje, s
hegyes füleket vászonból, a mit csúfságból hordanak. <span class=
"pagenum"><a name="Page_168" id="Page_168">-168-</a></span></p>
<p>Beszédük nem szép zengő és nyugodt, miként a hivők szavai, hanem
olyan, a mely kínnal jön ki a szájból, s facsarja a nyelvet.
Nyilván ez is büntetésül van reájuk mérve Allahtól.</p>
<p>Italuk sem olyan mint a mienk; nem tiszta hűs víz, hanem
pokolbeli égető nedv, mely lángolva ömlik alá a belekbe. Allah a
kínzást mérte rájuk gonoszságaikért. Legyen áldva az, a ki egyedül
itélhet.</p>
<p>Ha még nem láttál ilyen dzsint soha, jere Sztambulba és fogsz
látni eleget. Ott járnak az utczán fényes nappal, hallhatod őket
beszélni, és megtépheted ruháidat, kérdezve Allahtól: miért van
ez?…</p>
<p>… Több száz év előtt, midőn az ozmanok legdicsőbb uralkodója
meghódítá a büszke Byzanczot, s adott neki áldottabb, magasabb
nevet, történt, hogy egy napon az ulémák vénje Al Faraby, a ki nagy
és híres tudós volt, s ismerte mindazokat, a mik a föld fölött és a
föld alatt laknak, összehivatta az imámokat és dervisheket, a kik
Sztambulban laktak mind, és azt mondá nekik:</p>
<p>– Ime a hivők birodalma elfoglalta a hitlenek világrészének
sarkát és nagy leend, a míg innen ki nem mozdítják őt.</p>
<p>– Ám lássátok, hogy most engemet eltemessetek a földbe, mert
elakarok én utazni innen ama tudás hazájába, a hol szinre látni
mindent.</p>
<p>– Visszajövök pedig ötöd nap elmultával, és akkor ismét vegyetek
fel a sírból, hogy elmondjam nektek azokat, a miket láttam és
hallottam.</p>
<p>Ezt mondá, és az imámokkal megmosatva testét, lezáratva szemeit,
elhagyá magát temetni a városon kívül a cziprusok ligetébe,
arczczal Mekka felé fordulva.</p>
<p>Öt nap és öt éjjel ott őrködtek sírja mellett a dervisek és
imámok: ötöd nap felbontották sírját, kiemelék belőle a holttestet,
megmosták szemeit, arczát, és ime feléledt az, a szíve elkezdett
dobogni, és szemei felnyiltak, mint a ki csak aludt és fölébredt.
<span class="pagenum"><a name="Page_169" id=
"Page_169">-169-</a></span></p>
<p>Akkor elmondá az imámoknak, a mi öt napig történt vele a
túlvilágon.</p>
<p>Ott járt a hatodik égben, egészen a hetedik ég kapujáig, hol az
Al Siráth hídja van, a honnan vissza nem lehet térni többé.</p>
<p>A hatodik ég pedig a zsidók paradicsoma: ott ül ezüst trónusában
az idegen népek prófétája, Szalómon; a kinek a földön lakozó minden
szellemek szolgálnak, a ki érti a madarak nyelvét, s parancsol
minden dzsineknek.</p>
<p>Al Faraby odajárult a bűvész királyhoz, és elmondá neki, miért
jött? Hogy megtudja, mint lehetne megőrizni a szép és hatalmas
ozman birodalmat az enyészettől.</p>
<p>És ekkor azt mondá neki a bölcs király, földig rezegvén ezüst
szakálla:</p>
<p>– A mely napon a zsidók meghintik a páskha vérével küszöbeiket,
az nap a dzsinek, a mik a világot lakják, mind összegyülekeznek a
Horeb hegyen, egy nagy és mély kút öblében, s abban tartózkodnak,
míg a hajnalcsillag fel nem jő.</p>
<p>– Te akkor eredj oda a Horeb hegyére, a mély kúthoz. Vidd
magaddal azt a harangot, mely Sztambulban legutoljára kongott a
szultán bevonulása előtt, s midőn a dzsinek mind együtt lesznek ott
a mély kútban, fedd be őket ama haranggal, s hogy fel ne emelhessék
azt valaha, pecsételd le a harangot négy oldalról az én pecsétnyomó
gyűrűmmel.</p>
<p>– Meghagyd azonban a te utódaidnak és a kalifáknak rendben, a
kik egymás után fognak következni Omár khán trónjára: hogy soha
Sztambul falain belől harangot ne engedjenek megkondulni, mert ez a
hang muzulmánok veszedelme; ezen hangra feltörik a pecsét a horebi
kútról s kijönnek a dzsinek, szétbomlik az ország.</p>
<p>Ezt beszélte az imámoknak Al Faraby, és mindenki bámulatára most
is ott volt balkezének mutatóujján a gyűrű, a mit Szalómon adott
neki a hatodik égben. Pedig ott őrzék őt az imámok éjjel és nappal.
<span class="pagenum"><a name="Page_170" id=
"Page_170">-170-</a></span></p>
<p>A bölcs uléma úgy tőn, a hogy parancsoltatott neki. Elment a
Hóreb hegyére, a Sztambulból vitt haranggal lezárta a mély kútat,
midőn legjobban zúgtak abban az összeszorult dzsinek, s akkor
lepecsételé őket mind a négy oldalról feltörhetlen erejű
pecséttel.</p>
<p>Ismét visszajött azután, ismét eltemetteté magát, hogy
Szalómonnak vissza vigye a szent gyűrűt. Öt nap újra virasztottak
sírja mellett, s midőn másodszor felbonták az üreget, melyben
feküdt, újra életre tért az uléma. Csak a gyűrű hiányzott ujjáról,
mely az alatt tűnt el onnan, míg ő a sírban feküvék.</p>
<p>És azután még elélt Al Faraby húsz évig és két hónapig.
(Áldassék az, a ki örökkön él!) Akkor halt meg és bizonyosan átment
az Al Siráth hidján, mert vissza nem tére többet.</p>
<p>Azóta pedig sok száz esztendő lejárt. Avagy hány birodalom van a
gyaúrok földén, mely meg ne bomlott volna az alatt? Azt csak azok
tudnák megmondani, kiknek ily hasztalanságokra is van gondjuk.</p>
<p>Sztambulban nem volt harangszó mind ez ideig.</p>
<p>Az ulémák, a kalifák megőrzék jól a hagyományt, s nem engedték
ez érczeket megszólalni fejük fölött.</p>
<p>Közeledik pedig az idők teljessége reánk.</p>
<p>Ime születik az omárok vánkosain egy padisah, a ki hasonló akar
lenni a gyaúrok fejedelmeihez, ki velük enyeleg, hozzájok
folyamodik, velük öltözködik, nyelvüket beszéli és elfordul atyái
sírjától.</p>
<p>A padisah megengedé, hogy a hitetlenek építsenek tornyokat
maguknak Sztambul városában és harangokat húzzanak fel azokba.</p>
<p>Hallgassátok, mit beszélnek e harangok!</p>
<p>– Romlik bomlik ozmán ország! hullong, ödöng rendje rangja.
Hajdan félték, mostan szánják. Omár harcza bolond kaland. A múltak
híre balga hang!… Bilim, balam!!…</p>
<p>A dzsinek elszabadultak!</p>
<hr class="chap" />
<div class="chapter"></div>
<p><span class="pagenum"><a name="Page_171" id=
"Page_171">-171-</a></span></p>
<h2>KÜLÖMBÖZŐ ÉLETÍRÁSOK.</h2>
<h3>I.</h3>
<p>Lord X. ó-angol család sarjadéka, melynek minden tagja historiai
nevet vívott ki magának.</p>
<p>Ősei mind hírneves arisztokraták, kiket nem onnan ismer a
közönség csupán, hogy lovaikkal kis gyermekeket gázoltattak el,
hanem pártfogói voltak a hazai iparnak, művészetnek, tudománynak:
jó katonák, bölcs státus férfiak.</p>
<p>Lord X. maga is méltó utóda őseinek.</p>
<p>Fiatalsága tudományos előkészületekben folyt el, férfi korát a
csatatéren tölté, egyik karját ott temették el Waterloo alatt.</p>
<p>Azután is híven szolgálta hazáját, minden intézmény, melynek
virulása nemzetére fényt, hatalmat, gazdagságot hozott, benne
önzetlen pártfogójára talált.</p>
<p>Férfi korában megnősült: erényes, szilárd volt szerelmében,
derék fiakat és leányokat nevelt hazájának.</p>
<p>Idő haladtával bölcs tapasztalatait hozta a közügyek oltárára,
mint követ a küludvaroknál eszesen, bölcsen tartá fenn nemzete
tekintélyét.</p>
<p>Az országteremben a szabadelvűség bajnoka volt, a nép ügyeiért
küzdött, örömét találta a gyors és hatalmas fejlődésben.</p>
<p>A közéletben szegények gyámola, ügyefogyottak védője, ifjak
példaképe volt.</p>
<p>Midőn kiütött a nagy nemzeti harcz Anglia és Oroszország
<span class="pagenum"><a name="Page_172" id=
"Page_172">-172-</a></span> között, ő is elhozta a csatatérre azt a
félkarját és azokat az ősz hajfürteit, hogy még egyszer viselhesse
rajtok nemzete nehéz napjait.</p>
<p>Egy fia szeme láttára esett el az almai csatatéren, másik karja
közt halt meg kholerában. A harmadikat is odahivatta magához.</p>
<p>Mint öreg tapasztalt katonára egy lovas csapat vezényletét
bizták. Egy emlékezetes ütközetben félreértett parancs miatt
vakmerő támadást tett az ellenfélre, a roham becsületére vált mint
katonának, hármas kereszttűz között törte át az ellenség gyalog
sorait, elfoglalta tűztelepeit, ágyúit beszegezte; hanem a szép
lovas csapat, a britt sereg virágának kétharmada odaveszett, maga a
derék lord is három nehéz sebet kapott, azokban becsülettel meg is
halt.</p>
<p>És a midőn meghalt, a britt közvélemény oda állt sírja szélére,
s itéletet mondott fölötte.</p>
<p>Elmondá egy, hogy ámbár nagy ember volt, ámbár free-tader volt,
és jó katona, és nagy státusférfi, de seregvezényléshez nem értett
semmit; fiatal korában talán jó kapítány lehetett, de a háború több
egy parádé manoevrenél. Kárhoztatja, hogy miért vállal többet, mint
a mit megbír.</p>
<p>A másik összecsapta kezeit, s jajgatva panaszlá, hogy ime
egyetlen ember vakmerősége miatt mennyi derék brítt alattvaló
veszté el életét, a kik ha Bright quaekkerei lettek volna, még most
is portert ihatnának; ez már Lord X-t őrjöngő dæmoniakusnak mondja,
ki hogy itthon felelősségre ne vonathassék, azt a malitiát követte
el, hogy maga is elesett.</p>
<p>Harmadik szeretné tudni, hogy vajjon mi érdemei voltak Lord
X-nek, a miért ily fontos állomás bizatott reá, miért kellett őt a
kandalló mellől a köszvényes lábzsacskóból elővonni, fél kezével,
fél eszével, öreg ember létére?</p>
<p>A negyedik már meg is mondja, hogy mi érdemei voltak erre? egyik
leányát a hadügyészség titkárja bírja <span class=
"pagenum"><a name="Page_173" id="Page_173">-173-</a></span> nőül;
az anyja pedig született Lady Z. a külügyér unokahuga, stb.</p>
<p>Az ötödik még tovább megy; kimondja rá egyenesen, hogy áruló,
hogy egész élete kemény kritika alá vehető: mint ifjú könnyelmű
volt, mint státusférfi makacs, büszke tory, mint követ tapintatlan;
Aberdeen azért engedte őt a harczba menni, hogy ez is egy eszköze
legyen a hadviselés fonákságaiban; hogy elveszett, egyenesen Isten
büntetése rajta.</p>
<p>Végre a karikatur lapok furcsa gúny és torzképei fejezték be a
halotti beszédet, a hol fél kezü és fél fejű emberek nyargalnak
lóháton kerített sánczoknak.</p>
<h3>II.</h3>
<p>Gróf Y. szinte régi hatalmas család ivadéka Magyarországról. Az
ő ősei is mind historiai nevű férfiak, kik a hírnevet kereső minden
pályán meghozták a babérokat hazájuk számára; ott függnek koszorúik
a hosszú ősrégi családfa ágain, mint borostyán, mint cser és
olajág, vagy gabonafüzér és pálma, a hős, a költő, a hadvezér, a
békeszerző, a gazdagító, a diadalmaskodó jelvényei; a nemes gróf
családjának utolsó ivadéka, az ő számára maradt ág sem leend
koszorúzatlan, arra is jut, ha egyéb nem, egy pár kamélia bouquet
Pepita da Olivától.</p>
<p>Gróf Y. fiatalságában nem tanult semmi tudományt, szépen felnőtt
a nélkül is: mikor teljes korúvá lett, akkor kiment külföldre és
elfelejtett magyarúl, még a nevét is megfordítva írta, elől a
keresztnevet, hátul a családjáét, mintha nem elébb lett volna gróf
Y. és csak azután harmadnapra Nepomuk János.</p>
<p>Sok időt élt ő is; hanem büszkén elmondhatja magáról, hogy soha
nem szolgált senkinek, sem Istennek, sem hazának, sem
emberiségnek.</p>
<p>Jószágain elpusztultak templomok és iskolák, megszaporodtak
ellenben az uzsorások és pálinkaboltok. <span class=
"pagenum"><a name="Page_174" id="Page_174">-174-</a></span></p>
<p>Ott, a hol az ország ügyeiről tanácskoztak, késő vénségeig nem
ült, csupán a homburgi és badeni játékházaknál szokott, mint
rendkívüli követ, működni hazája érdekében.</p>
<p>Gyönyörű szép birtoka volt a hazában, egy nap fogadásból sem
lovagolhatott volna egyik végétől a másikig; az összes hazai
intézményeknek mind együtt nincs annyi alaptőkéje, mint neki egy
évi jövedelme volt: ezt a szép javadalmat gróf Y. úgy elpazarlá az
utolsó zsellértelekig, hogy midőn ötven éves volt, már jövedelmeit
más kezelte, a nélkül, hogy valami hazai intézmény egy fillérét
látta volna.</p>
<p>Ez az ötvenes szám gonosz szám, az ember huszonnégy éves korában
azt hiszi, hogy jól osztotta fel vagyonát és idejét, ha ötven éves
korára mind a kettőt elpazarlá: s ime előjönnek a fehér hajak, s
mikor az embernek már nincs kedve élni, és pénze élhetni, akkor még
előtte áll ki tudja milyen hosszú szánom-bánom idő.</p>
<p>A fehér hajakat még csak el lehet takarni egy ideig az álhajjal,
a pénztelenséget a hitellel: a nemes grófot ez a két szomorú jó
barát haza üldözé a jó Magyarországba.</p>
<p>Itt ugyan nem voltak sem Steeplechasek, sem híres
ballettánczosok, de volt helyettök országgyülés; s ha egyéb nincs,
ez is jó mulatság.</p>
<p>Ott gróf Y. a bal oldalra ült, mert a jobb oldalon mit
konzervált volna? tartott is egy beszédet, melyről nem lehetett
megtudni, hogy micsoda nyelven volt elmondva, hanem azután kijött
az nyomtatásban, s ezért a derék grófot szabadelvű férfiúnak
nevezték.</p>
<p>Titkárjával iratott hatalmas felszólításokat a nemzethez, hogy
adakozzunk a nagy nemzeti czélokra, a közintézvényekre; ő maga nem
adott semmit: ezért a derék urat nagy hazafinak nevezték.</p>
<p>Azt is megtette, hogy fél esztendeig eljárt a más páholyába, ezt
a rossz magyar operát hallgatni, a mi elég szép áldozat volt tőle,
s nem is valami csekély ok miatt maradt <span class=
"pagenum"><a name="Page_175" id="Page_175">-175-</a></span> ki,
hanem azért, mert ez a canaille von Schauspielern und
Schauspielerinnen szinte ott ül egy sorban a többi úri renddel: az
ember a páholyokban nem tudja őket megkülömböztetni a komteszek és
baroneszektől. Ez derogált neki, a miért a derék urat nagyon
elegans gavallérnak nevezték.</p>
<p>A nős életet nem sokra becsülte, az embernek nem az a
rendeltetése, hogy gyermekeket neveljen a nyakára és saját örömeit
kevesítse általuk; sem pedig, hogy menekülhetlen különczhöz kösse
magát holtig, midőn az egész világon válogathat magának virágot;
mely nézetért a nemes grófot igen okos embernek nevezték.</p>
<p>Mikor aztán odajutott ez érdemes úr, hogy egészen tisztában
állott a világban, mikor tudniillik épen két annyi volt a jószágain
fekvő adósság, mint azoknak értéke, mikor már a harmadik
meghosszabbítás határideje közelgett legfenyegetőbb váltóival,
akkor egy szép reggel szokása ellenére tíz óra előtt felkelt,
elhivatta a fodrászt, parókáját felsüttette, megfőzette a theáját,
megevett mellé két híg tojást, meggyujtott egy valódi Havannah
szivart, azt kiszívta kétharmadáig, azután megkefélte a fogait, a
szemöldökét kiviaszkolta, tükröt tett maga elé, s a tükörből szépen
sziven keresztül lőtte magát.</p>
<p>És a midőn ily nemesűl bevégzé számadásait az élettel, a magyar
közvélemény rendviselői megjelentek ravatala körül és elmondák:
«hogy gróf Y. a geniális férfiú meghalt, a vitézlő, szabadelvű
hazafi, a daliás lovag megtért az ő őseihez. A világfájdalom, a
nemesebb kebel vágyainak meghiúsultán elfonyadt remények, az
emberiség jobb jövője fölötti kétségbeesés megtörték a nemes férfi
szivét.»</p>
<p>– Élte legvirulóbb szakában, épen akkor, midőn már csak hogy el
akarta kezdeni nemes tetteinek sorozatát, dönté ki ez oszlopát a
hazának egy eléggé meg nem siratható balvégzet.</p>
<p>– Mennyi jövendő nagyság, milyen szép munkásság <span class=
"pagenum"><a name="Page_176" id="Page_176">-176-</a></span> reménye
szállt vele a kora sírba, mely nagyratörekvő, de örök akadályokra
találó szellemének egyedül volt képes nyújtani vigasztalást.</p>
<p class="center">*</p>
<p>Oh nagy emberek, ne menjetek Angliába születni; jertek mi
hozzánk!</p>
<hr class="chap" />
<div class="chapter"></div>
<p><span class="pagenum"><a name="Page_177" id=
"Page_177">-177-</a></span></p>
<h2>ODA FENT ÉS ODA ALANT.</h2>
<p class="center">(Kitépett lapok két szinésznő naplójából.)</p>
<h3>I.</h3>
<p class="right">Pest, 185…</p>
<p>… nem lehet tovább kiállani!… Az egész kétheti repertoir ismét
úgy van elkészítve, hogy egy főszerepnél többet nem játszom benne:
és az is egy bérletszünet és egy jutalomjáték közé esik… Ez
kiszámítás! Oh az emberek oly gonoszak itt a szinház körül: minden
jó szerepemet a nyárra fogják szorítani, a mikor már nincs
közönség; hogy így bizonyítsanak ellenem. Szerencsére vannak, kik e
világos cselszövényeket keresztüllátják, s reménylem, hogy X. X.
nem mulasztandja el az unalmas szebasztopoli háborútól annyi tért
elszakasztani lapjában, mennyi egy üldözött művésznő közérdekeinek
kivívására szükséges, s ez bizonyosan jobban érdeklendi az olvasó
közönséget holmi háborúi tudósításoknál. Hadd tudja meg a világ,
hogy nekünk is van háborúnk, nem csak a töröknek, s nem csak
Krimiában esnek el az emberek, hanem mi nálunk is: igaz ugyan, hogy
itt megint felkelnek…</p>
<hr class="tb" />
<p>… ma valaki az előadásra virágokat küldött számomra; sejtem,
hogy kicsoda? Midőn haza tértem szállásomra, egész departementom
egy virágos kertté volt átalakítva… Milyen gyöngéd figyelem. A
kellemes meglepetés szerzője <span class="pagenum"><a name=
"Page_178" id="Page_178">-178-</a></span> szerényen eltitkolá
magát: de énnekem sikerülni fog nevét kitudnom. Egy új ruhát
igértem szobaleányomnak, ha utána jár… Ah, ha gróf Z. volna!…</p>
<hr class="tb" />
<p>… a virágárus megmondta szobaleányomnak a tegnapi virágküldő
nevét: egy fiatal hivatalnok, ki egy negyedévi fizetését költötte
el e virágokra… Minő vakmerőség! Nagyon rosszúl látszik ismerni
elveim szilárdságát…</p>
<hr class="tb" />
<p>… Ma háromszor is keresett az igazgató. Megmondtam
szobaleányomnak, hogy csak akkor ereszszék be, ha harmadszor keres.
Haragszom rá. Ne is szóljon, tudom hogy miért jön: mondám neki, azt
kivánja, hogy azt a gyülöletes szerepet eljátszszam. Nem fogom
tenni. Tudom, hogy vannak a szinháznak törvényei, de azt is tudom,
hogy vannak nélkülözhetlen művészei, a kiknek a kedveért
kivételeket szokás tenni. Nem játszom, nem játszhatom azt a
szerepet. Egy nőt, kit a színpadon megvetnek, kit kigúnyolnak.
Soha. Inkább felbontom a szerződésemet; valahányszor rágondolok,
megbetegszem bele, s betegen csak nem játszhatom. Adják másnak: én
csak nem játszhatom oly nőt, a kinek, a darab végén már 16
esztendős fia van… Az igazgató kénytelen volt okaimat helyeselni. A
szerepet visszavette és bocsánatot kért…</p>
<hr class="tb" />
<p>… egészen magamon kívül hagytam el a mai előadást. Azt a
gyülöletes szerepet csakugyan másnak adták. Vetélytársnőm csupa
daczból elfogadta. Természetesen az ő pártja jól működött: midőn
kilépett, tapsokkal fogadták, s azután is minden szavát
megéljenezték. Könnyű volt így, mert rosszúl fogta fel a szerepet.
Ő a kigúnyolt nőből egy szenvedő alakot csinált, hogy részvétet
gerjeszszen. Így könnyű a hatást vadászni. A közönség bele volt
bolondulva ebbe a szerepbe. Oh milyen értetlen nép ez a közönség!
Azért is vissza fogom követelni ezt a szerepet. Majd <span class=
"pagenum"><a name="Page_179" id="Page_179">-179-</a></span>
megmutatom én, hogy kellett volna azt helyesen visszaadni…</p>
<hr class="tb" />
<p>… nem értem ezt a dolgot: ma egészen hatástalanúl múlt el az
előadás, pedig tudta a közönség, hogy azt a szerepet ma én játszom;
alig kongott egy-két ember a színházban, s a karzat csaknem üres
volt. Érdemes itt művésznőnek lenni! Azért fárad az ember egész
életén keresztül, azért áldozza fel éjeit, nappalait, hogy azután
tizenkét embernek játszszék! Oh! inkább lennék Vámos-Pércsen, vagy
Rácz-Becsén primadonna, mint itt: ott legalább lelkesült közönség
értené meg szavaimat, míg itt csak a kritikus a rendes
színházjáró…</p>
<hr class="tb" />
<p>… látott az ember ily tengeri szörnyetegeket, mint ezek a
színházi referensek! Még összehasonlításokat tesznek köztem és az
elébbi szereplő között: az egyik lap oly orczátlan, hogy még
jobbnak találja azt, mint engemet, s tanácsokat ad nekem! én nekem!
Kedvem volna ellenbírálatot írni reájok. De érdemesek-e? nem minden
ember kaczagja-e, a mit ők mondanak…? Felfogadtam, hogy mától fogva
több magyar lapot el nem olvasok soha…</p>
<hr class="tb" />
<p>… Ma tökéletes diadalmamat ültem. Soha ily tömött színházat nem
láttam, mint mai jutalomjátékom alatt. Volt benn ötszáz huszonhat
forint. Ezt még a játék alatt megkérdeztettem a pénzszedőtől.
Kilépésemkor özönlött lábaimhoz a koszorú, a taps nem akart szünni,
valódi virágzápor volt taps mennydörgéssel (milyen naiv gondolat,
méltó volna, hogy ki legyen lapban nyomtatva, ha volna oly lap,
mely méltó volna, hogy belenyomassék). Felvonás közben egy becses
ajándékot is kaptam a nagy közönség részéről: megér kétszáz
forintot. Most itthon vagyok ennyi diadal után, körülem virágok és
koszorúk halmaza, fülemben még az elhangzott tapsok viharja cseng.
És lelkem belűl elsötétül, ha rágondolok, hogy hát mi ez mindössze
is? <span class="pagenum"><a name="Page_180" id=
"Page_180">-180-</a></span> Ez hát a művészet netovábbja nálunk?
Egy ruháskosár koszorú és egy bagatelle, mely kétszáz forintot ér?
A mellett rongyos százötven forint havi fizetés. Midőn egy Rachel
jutalomjátéka van, a gyöngyfüzérek omlanak így lábaihoz, s ezreket
érő gyémántokkal tisztelik őt meg herczegek és lordok, pedig
százötvenezer frank fizetése van mellette, s két fogatot is tart.
Olyan kedvem volna kihányni az ablakon mind ezt a sok koszorút, és
a színpadi ruhákat és a szerepeket utána és elmenni kapálni…</p>
<hr class="tb" />
<p>… ma végig olvastam valamennyi lapot: hogy hízelkednek, hogy
iparkodnak hódolatukat kifejezni irántam. Szegények. Ha tudnák,
hogy én soha sem szoktam őket olvasni…</p>
<hr class="tb" />
<p>… ma nagy vitám volt a rendezővel: ő azt állította, hogy a mai
darabhoz XIV. Lajos korából való öltözet kell; de én
bebizonyítottam neki, hogy ahhoz a renaissance korábóli viselet
szükségeltetik, s már azt el is készíttettem: természetesen nekem
volt igazam…</p>
<hr class="tb" />
<p>… asztalomon tizenkét jegy hever, csupa megtisztelő meghívások
ugyanazon napra, előkelő delnők tánczestélyei, nyilvános vigalmak,
hangversenyek, melyiket boldogítsam a sok közül? kénytelen vagyok
sorsot húzni: egy hangverseny, egy estély, egy tánczvigalom egy
napra elég lesz…</p>
<hr class="tb" />
<p>… nagy beteg vagyok. Ezer okom van rá. Az öltözőszobában kétszer
rám nyították az ajtót, bizonyosan keresztülhültem. Meg is
boszantottak, későn húzták fel az előfüggönyt, midőn harmadszor
kihivattam. A hangversenyen elfoglalták a helyemet, s az estélyen
zöld ruhám kéknek tetszett. Mindjárt éreztem, hogy nagy bajom lesz.
Kénytelen vagyok az ágyat őrzeni s csak annyi erőm van, hogy ezt a
naplót megírhatom. Az az egy vigasztalásom <span class=
"pagenum"><a name="Page_181" id="Page_181">-181-</a></span> van
mégis, hogy betegségem felforgatta a játékrendet, van nagy zavar:
legalább most érezik, hogy mennyire nem lehetnek el nálam nélkül.
Korán reggel kétségbeesve jött hozzám annak az eredeti darabnak az
irója, a mit holnap után kellene adni, s hüledezve rebegé, hogy
csak reám várt a darabjával: elhalasztassa-e? Csak adassa galambom
nálam nélkül, mert kijut az időből, a május rossz hónap, ne várjon
rám. Az orvos itt volt. Komolyan aggódni látszik állapotom fölött.
Kiváncsi voltam belepillantani a recipébe, melyet számomra irt,
«aquæ destillatæ unc. duo. sachari albi dr. sechs. rad. liquiritia
sem. duo.» Ez a rövidség engem nagyon aggódtat. Csak valami
heroikus kurát ne használna ellenemben. Az a sachari albi valami
hirtelen hatású gyógyszer lehet. Pedig mondtam neki, hogy csak
engedjen időt a betegségnek, de ezek a színházi orvosok mind
olyanok: azt akarnák, hogy az ember mindjárt meggyógyuljon; más
orvos annak örül, ha soká beteg az ember. Csak legalább négy napig
ne engedne felkelni.</p>
<h3>II.</h3>
<p class="right">Rácz-Becse.</p>
<p>… nem lehet tovább kiállani!… minden nap játszom, minden nap új
szerepet adnak, néha kettőt-hármat is, a mikor csak egy szerepem
van, akkor időközben súgnom kell. Micsoda előadások! Ha valaha
Pesten megtudnák, nem hinnék el, hogy az egész társaságban csak egy
férfi van, az igazgató, a többi mind némber, azokat öltöztetik fel
férfiaknak, bajuszszal, szakállal, s azok játszszák a hősöket és
szerelmeseket. Az embernek a szeme ég ki ily művészet fölött. Ma a
Szökött Katonában én játszottam Gergely kovácsot, mert csak én
tudok énekelni, kétszer elbuktam a hegyes csizmákban, a mikhez nem
vagyok szokva, s a közönség úgy röhögött. Gyakran felhangzik
egy-egy kofa kritikája a játék alatt: ni a szemtelenek!…</p>
<hr class="tb" />
<p><span class="pagenum"><a name="Page_182" id=
"Page_182">-182-</a></span></p>
<p>… ma a játék után egy részeg suhancz erőnek erejével be akart
törni szállásomra, s hogy bezárkóztam előle, behajította az
ablakot. Valami előkelő ember fiának kellett lenni, mert a bakterok
nem merték elfogni. Egész éjjel nem mertem elalunni…</p>
<hr class="tb" />
<p>… A tegnapi garázda fiú anyja megtudva kiállott aggodalmaimat,
engesztelésül egy tál kocsonyát s egy kulacs bort küldött. Az Isten
áldja meg érte. De régen ettem egy napra eleget. Megizentem neki,
hogy a fiát ne bántsa miattam…</p>
<hr class="tb" />
<p>… az igazgatónk mind elkártyázta a társaság pénzét, háromszor is
voltunk rajta, mig megkaphattuk, hogy adjon legalább annyit, a
mennyiből kenyeret vehessünk. Azt mondta, hogy ha békét nem hagyunk
neki, elkártyázza még a ruhatárt is, s akkor igazán éhen halhatunk.
Nincs más mód, mint újra játszani…</p>
<hr class="tb" />
<p>… megúntak már itt bennünket, s az volna jó, hogy ha egyszer
kivernének, de sőt inkább nem eresztenek: mindenikünk odáig van
adóssággal a városban, lehetetlen tovább mennünk, ha pedig itt
maradunk, lehetetlen el nem vesznünk; a mi darabjaink vannak,
azokat már mind ismeri a közönség, s kétszer egy darabba nem jő. Mi
azután előveszszük a régieket, uj czimeket adunk nekik, a személyek
neveit elforgatjuk; így hozzuk szinre. A közönség azután fütyöl és
rothadt almával hajigál, mikor látja, hogy rászedtük. Milyen
boldogság az emberre nézve, hogy ha nem tudja magát
szégyenleni…</p>
<hr class="tb" />
<p>… ma nagyon rakonczátlan nép volt a szinházban, vidékről jöttek
disznóhajtsárok, igaz hogy ezüst huszasokkal fizettek, de az is
igaz, hogy felét azoknak eldugta az igazgató, mire hozzájutottunk.
Don Caesárt kellett volna előadnunk, de nem engedték végig
játszani, nagyon unalmas <span class="pagenum"><a name="Page_183"
id="Page_183">-183-</a></span> volt nekik felkiabáltak, hogy
énekeljünk valamit, azután énekeltünk nekik magyar és rácz
népdalokat, egy öreg rácz, látva, hogy nincs bassista köztünk,
kisegített bennünket, és közénk énekelt, a többi meg ütötte bottal
a taktust a pajta oldalán, azután bort hozattak és itattak
bennünket, utoljára kidobtak mindnyájunkat az ajtón…</p>
<hr class="tb" />
<p>… Ismét férfit kellett játszanom, a pajkos közönség csak azért
tízszer egymásután előhitt, hogy zavaromban gyönyörködjék. Utoljára
sírva fakadtam. Még most is sírok! Oh! inkább lennék Pesten az
utolsó kardalnokné, ott legalább ha magamat megbecsültem,
megbecsülne más is…</p>
<hr class="tb" />
<p>… Egy újság akadt a kezembe, hogy megdöbbentem, midőn a vidéki
rovat alatt Rácz-Becse nevét láttam ragyogni. Jaj nekünk, ha ez
bennünket megemlít. Szívdobogva olvastam végig. Hála Istennek,
csupa kukoricza és repczéről volt szó, minket meg sem említ benne.
Milyen jó ember ez a becsei levelező, hogy elmellőzött bennünket,
az Isten áldja meg érte…</p>
<hr class="tb" />
<p>… ma lett volna jutalom-játékom, erre számítottam, hogy majd
ebből kifizetem minden adóságomat, s tovább megyek innen, tán
ruháimat is kiválthatom. Szerencsétlenségemre valami városi előkelő
urnak nevenapja volt ma, a közönség odacsődült s a szinház üresen
maradt. Ennek a reménységemnek is vége. Az igazgató deficit fejében
lehúzott tőlem két forintot. A jövő héten házról-házra kell
orczátlankodnom, ha azt nem akarom, hogy éhen haljak. Bárcsak a
kukoriczafosztás s a disznótorok ideje itt volna.</p>
<hr class="tb" />
<p>… Szállásomból régen kivertek volna, mert nem birom fizetni, ha
gazdasszonyom, egy vén rácz kufárné, el nem hinné, a mit minden nap
mesélek neki, hogy az én apám <span class="pagenum"><a name=
"Page_184" id="Page_184">-184-</a></span> egy gazdag földesúr, a ki
majd eljön értem, s kivált innen, és azokat, a kik velem jót
tettek, megjutalmazza. Mindennap új hazugságot kell kigondolnom
számára. Oh! hogy irigylem ezt a napszámosnőt, a ki itt a kertben
dolgozik naponként tíz garasért, hogy szeretnék vele egy este
összebeszélni, daróczot kötni fejemre és elmenni kapálni…</p>
<hr class="tb" />
<p>… utolsó darab öltönyemet ma adtam zálogba, estére nem tudom,
hogy kitől kérjek kölcsön egy tarka viganót, a miben eljátszszam
Erzsébet királynét. A kik itt elmentek az ablakom alatt, el nem
tudják gondolni, megbolondultam-e, hogy olyan nagyokat kaczagok
magamban?…</p>
<hr class="tb" />
<p>… Sokáig tartottam magamat, most egyszerre oda lett minden erőm.
Tudtam, hogy a mint egyszer lefekszem, többet azután fel nem kelek.
Házi asszonyom egy pohár paprikás pálinkával akart meggyógyítani,
mondtam neki, hogy nincs nekem arra már szükségem. Ma reggel aztán
rajtam rontott, hogy ő nem engedi meg, hogy itt haljak meg nála,
hanem menjek máshova. Igaza is van, nem elég hogy tartott, hanem
még el is temettessen, jó lesz, ha kitaszít a sövény alá, úgy is
mindegy a meghalás, akár itt, akár ott. Úgy szomjazom már reggel
óta, s nincs a ki egy ital vizet adjon. Az ajtón keresztül látom a
korsót, a hideg vízzel, de nincs erőm odáig menni. Érzem, hogy ha
egy nagyot ihatnám belőle, attól rögtön meg tudnék halni. Olyan
nehéz minden tagom. Kinek írom e kuszált sorokat? Bárcsak olvasná
valaki, a ki arra az útra akar indulni, a minek végén én vagyok.
Szemeim le-lecsukódnak. Én Istenem. Ha elalszom, ne ébreszsz föl
engem többet…</p>
<hr class="tb" />
<hr class="chap" />
<div class="chapter"></div>
<p><span class="pagenum"><a name="Page_185" id=
"Page_185">-185-</a></span></p>
<h2>EGY TITKOS DRÁMAIRÓ KINSZENVEDÉSEI.</h2>
<p class="center">(Siralmas történet egy levélben.)</p>
<p>Uram!</p>
<p>Háromszor kerestem az urat a lakásán, mindig azt mondták, hogy
nincsen odahaza, többször nem mászok fel azon a hetvenöt lépcsőn,
hanem itt hagyom ezt a levelet, olvassa el.</p>
<p>Én magam megyek haza holnap borjukat nevelni.</p>
<p>Nevemre bizonyosan fog ön emlékezni. Én vagyok az a Kis Endymion
Száldobágyról, a ki egykor a Divatlapban X betű alatt, a Honderűben
pedig a bakkecske jegy alatt azokat a közelismerést kivívott
levelezéseket és báli tudósításokat irtam. Akkor nagyon jártak
utána, hogy megtudják ki vagyok? most bevallom. Úgy sem veszek több
tollat a kezembe! még fogpiszkáló formában sem…</p>
<p>… Van annak nyolcz esztendeje, hogy legelőször feljöttem Pestre.
Hoztam magammal egy nagyszerű munkát. Egy szekérderékra menő
hőskölteményt hexa- és pentaméterekben, ez volt a czime, hogy «Egy
század»! Csak száz esztendőcske volt benne feldolgozva a magyar
históriából. Kútforrásaim voltak: Fessler, a hármas kis tükör, és a
mágusok története. Kilencz esztendeig dolgoztam rajta. Ennyi időt
úgy hiszem elég koczkáztatni a halhatatlanságért. Valóságos hazárd
játék.</p>
<p>Pestre felérvén, a mint kiléptem a Vörös ökörből, első dolgom
volt szellemi áldozatomat, mielőtt azt a múzsák oltárára letenném,
az irodalmi táltosok egyikének bemutatni. <span class=
"pagenum"><a name="Page_186" id="Page_186">-186-</a></span> Nem
azért, hogy megbirálja, hanem azért, hogy rekomendálja el valami
kiadónak. Kikerestem a legszelídebbet, a legjámborabbat, ahoz
vittem el. Először megörült, azt gondolta laptölteléket hozok. Jó
is volna. Eltartott volna neki három esztendeig szakadatlanul.
Magasabb czéljaim voltak. Megismertetém velök. Megigérte, hogy két
nap alatt elolvassa művemet.</p>
<p>Már az nagy szeget ütött a fejembe. Ha azt mondta volna, hogy
jőjjek vissza a jövő pesti vásárkor, vagy egy év mulva, vagy egy
olympiád után, nem zavart volna meg; de két nap alatt el akarni
olvasni azt, a mit én kilencz esztendő alatt irtam, még is keserű
megbántás.</p>
<p>Két nehéz nap mulva megjelenek nála. Összeszedtem minden
szerénységemet, hogy elbirjam viselni mindazon magasztalást, a
mivel személyem el fog halmoztatni, úgy léptem hozzá.</p>
<p>A táltos karszékében ült, s nem kevés meglepetésemre szolgált,
hogy asztalán kiterített munkám fölött oly nyugodt lélekkel
pipázik, mintha hőseimnek valami szükségök volna a
felfüstöltetésre, s nem csak hogy nyakamba nem borúl, de még meg
sem illetődik, a hogy meglát.</p>
<p>Azt hittem, hogy nem ismert rám. Tán rövidet lát?</p>
<p>Én vagyok Kis Endymion.</p>
<p>– Tudom, felelte egykedvüen az egyfejű sárkány, s azzal pipáját
kiverte a szegletbe. Önnek a munkáját áttekintettem.</p>
<p>Én jónak láttam fülig elpirulni.</p>
<p>– A versek nem érnek benne semmit.</p>
<p>Ha látott valaki maga mellett mennykövet leütni, az képzelheti,
hogy mit éreztem e pillanatban! Hiszen egyéb sincs benne, mint
vers! Arczom kérdezni látszott a statariális itélet indokait.</p>
<p>– Először azért, mert nem csak öt és hatlábuak vannak köztük,
hanem pláne tarantulák és emlős állatok, nyolcz és négy lábakon
járók.</p>
<p>– Hiszen, ha csak az a baj, felelém, segíthetek rajta, a
<span class="pagenum"><a name="Page_187" id=
"Page_187">-187-</a></span> melyiknek sok van, amputálom, a melyiké
kevés, mankót kap.</p>
<p>– Másodszor, folytatá gyilkos hidegséggel a Minotaurus,
mértéknek híre sincs benne, a versek döczögnek, mint a fakó szekér
a fagyon, az ember nyelve bennereked a kátyuban, forspontot kell az
olvasónak maga elé fogatni, hogy keresztül vontathassa magát
rajta.</p>
<p>De már ez veszett állapot. Hát én már most mi tévő legyek? A
Dunába ugorjam?</p>
<p>– Azzal ugyan ne boldogítsa az újdondászokat, hanem tudja mit? A
hősköltemények úgy is kimentek már a divatból, dolgozza át ön e
költeményt regénynek, úgy hamarább elcsúszik a sok között.</p>
<p>– Újra kilencz esztendő! sóhajték fenhangon.</p>
<p>– Soha se kell arra annyi idő. Irassa ön le újra, a sorokat
egymás után, senki sem fog rájok ismerni, hogy valaha versek
voltak. A kész liktáriumot szeldelje fel szakaszokra, adjon a
szakaszoknak mottókat Bulwerből, Dumasból, Homérból, Békásiból s
egyéb nevezetes külföldi írókból, s nevezze regénynek.</p>
<p>A tanács megtetszett. Megigértem, hogy szót fogadok s azzal
takarodtam. A mint behúztam az ajtót, jól hallottam, hogy lármázott
odabenn az a kannibal az inasára, hogy máskor be ne ereszszen
senkit ennyi papirossal a hóna alatt.</p>
<p>Két hónap alatt újra volt írva az «Egy század», s jött velem a
legelső könyvnyomtatóhoz, a kinek a firmáját megpillantottam az
utczán.</p>
<p>Belépek hozzá, mutatom neki a nyalábot s mondom, hogy én vagyok
az a Kis Endymion, a ki mind ezt kilencz esztendő alatt összeírta,
volna-e kedve kinyomtatni?</p>
<p>Az ember nagyon galant lett e szóra, kért, hogy hagyjam ott
délutánig, addig majd átnézi.</p>
<p>Szinte elsülyedtem. Ez pláne délutánig akarja az egészet
átnézni!</p>
<p>No de csak azt akarta belőle megtudni, hogy hány ivet
<span class="pagenum"><a name="Page_188" id=
"Page_188">-188-</a></span> ad ki nyomtatásban? a szerződvényt ahoz
alkalmazandó.</p>
<p>Tehát a munka belbecséről nem is kételkedett, miután nevemet
hallá, s engemet reményemen felül talált azon nyilatkozata, hogy
rögtön szerződést köt velem.</p>
<p>Generozus akartam lenni. Elmondám, hogy én alkudni nem
szándékozom, a minő díjt szaband beleegyezem, munkámat nem akarom
túl becsülni. Mire a szellemi petrefaktor még nyájasabb képet
mutatott, s biztosított, hogy meg leszek vele elégedve.</p>
<p>Az nap nem ebédeltem örömömben,</p>
<p>Pontban, a mint a három órát ütötte az invalidus kaszárnyán, ott
voltam a betűk feldmarsalánál, a legelégültebb, legvidámabb képet
tolva be hozzá. Kezeit dörzsölve lépett elém a derék férfiú,
megkinált egy szivarral, s előmutatta a már elkészített
szerződvényt.</p>
<p>Alig mertem belepillantani.</p>
<p>Tán jó volna látatlanba aláirni? gondolám magamban.</p>
<p>– Méltóztassék elolvasni, szólt azonban Guttenberg pereputyja,
ha tán valami kimaradt volna belőle.</p>
<p>Olvasni kezdém.</p>
<p>A munka 80 ivet teendett ki. Híztam.</p>
<p>Az ivenkénti díj 22 forint 45 krajczárra volt szabva pengő
pénzben.</p>
<p>A világ keringett velem.</p>
<p>Ily jutalmaztatást legmerészebb képzeletemben sem tigértem
magamnak. Össze akartam számitani magamban mennyire megy az 80
ivvel sokszorozva? A világért sem udtam kihozni. Annyit bizonyosan
sejtettem, hogy azi, igen nagy somma lesz.</p>
<p>Tovább olvastam, ha vajjon nem találok-e még valam, új
meglepetést számomra? Igen is találtam. Azt a 22 frt 45 krt. p.
pénzben minden ivtől nem a könyvárus volt nekem fizetendő, hanem én
ő neki a miért munkámat kinyomatja.</p>
<p>Én láttam Levassort, de nem látott Levassor engem <span class=
"pagenum"><a name="Page_189" id="Page_189">-189-</a></span>
arczomnak annyira el kelle változni e váratlan felfedezés alatt,
hogy a könyvnyomtató azt kérdezte egyik faktorától, hogy hová lett
az az úr, a ki az elébb itt állt?</p>
<p>Ha látott ön már valakit, a ki szilvórium helyett faolajat
ivott, s ezt titkolni akarja, akkor lehet önnek valami fogalma
arról, hogy milyen képekkel álltam én ott?</p>
<p>Szerencsémre teremtő géniusom kisegített a zavarból.</p>
<p>– Valamit akarok javítani munkámon, hebegém, mi előtt sajtó alá
bocsájtanám, egy kicsinyt hazaviszem, majd azután megint
visszahozom.</p>
<p>– A mint tetszik, mondá a főtipográfus, s elbocsátott szine
elől.</p>
<p>Az nap nem vacsoráltam búbánatomban.</p>
<p>Az éjszaka nekem jó gondolatokat szokott hozni. Úgy lőn.
Reggelre kialudtam a kudarczot, s a mint megvirradt, újult erővel
indulék neki, szülöttének szellemem keresztapát találandó.</p>
<p>Sok járás-kelés után elcsíptem vele egy könyvárust. Megemeltetém
vele munkámat, s kérdeztem, hogy mit ád érte?</p>
<p>Ő meg azt kérdezte tőlem, hogy «van-e politikai
tendencziája?»</p>
<p>– Nincs, egy csepp sincs, biztosítám megnyugtató hangon. Csupa
költészet, romantika és klasszicitás az egész.</p>
<p>– Úgy sajnálom, felele ő fancsali ábrázattal. Mai világban
semminek sincs kelete, csak a politikának. A regényeket tavaly még
vették, az idén már nem. Miért nem hozta ön akkor?</p>
<p>Ez az ember az ablakon dobja ki szerencséjét, gondolám magamban,
s a nélkül, hogy egy szót vesztegetnék tovább, köpenyeg alá fogtam
regényemet, s mentem egy másik könyvárus boltjába, ott nyomtam azt
is. Elakart osonni a hátulsó ajtón, de megkaptam a kaputja
szárnyát, be kellett várnia a rohamot.</p>
<p>– Mit ád az úr ennyi halhatatlanságért?</p>
<p>– Van e benne politika, kérem? firtatá a jó ember. <span class=
"pagenum"><a name="Page_190" id="Page_190">-190-</a></span></p>
<p>– A mennyi csak kell! állítám tele torokkal, politika,
diplomatika, taktika, strategika, heraldika…</p>
<p>– Engedelmet kérek! kiáltá közbe szabódó képpel a szellemi
négerkereskedő, úgy nem merek bele fogni, mai világban nagyon
kétséges vállalat politikumokat kiadni, inkább, ha belletrisztikum
lett volna, örömestebb vállalkozandottam.</p>
<p>Dühös valék! Kalap nélkül futottam ki az utczára, s avizáltam
magamba az ördögöket, hogy mért nem jöttem elébb ide, s később
amoda? Denique már megvolt, s én kereshettem, hogy melyik lámpásra
akaszszam fel magamat?</p>
<p>Ekkor csillagzatom és unalmam elvezetett a színházba, ott a
Londoni koldusokat adják, s bennem e körülmény azon gondolatot
szüli, hogy ha ezt a drámát lehetett regényből csinálni, miért ne
lehetne az én regényemet is szomorújátékká önteni?</p>
<p>Úgy lőn. Haza mentem. Bevásároltam egy hétre való eleséget és
világítót, s addig ki sem jöttem a szobából, míg regényemet
felvonásokká és jelenésekké nem gyúrtam. Dolgoztam mint egy igavonó
állat. Ha az ánspániger lovak tudnák azt, mit dolgoztam én? hogy
esnének térdre és adnának hálát, hogy ők csak szekérbe vannak
fogva, nem a dicsőség talyigájába.</p>
<p>Drámám nagyszerű volt! Szeretném is azt az embert látni, a ki
nyolczvan ives regényből tudna kisszerűt csinálni.</p>
<p>Volt benne szomorú is, víg is. Három külön esemény ment benne
végig, nem számlálva az epizódokat, haltak benne rakásra az
emberek, mégis maradt elég. Az első felvonásban annyian születtek,
hogy mire a harmadik felvonásban az első generáczió kihalt, az
utódok folytathatták tovább a negyediket és ötödiket.</p>
<p>Mikor beadtam drámámat a biráló választmánynak, oly szenzácziót
költöttem csupa külső kinézése által, hogy két tag rögtön
leköszönt, nem érezve magában elég kompetencziát <span class=
"pagenum"><a name="Page_191" id="Page_191">-191-</a></span> annak
megbirálására. A megmaradottak pedig azt kérték ki maguknak, hogy
otthon olvassák el. Valának ők számszerint hárman.</p>
<p>Kettő csakugyan előbb utóbb elolvasá; mint reszketve tudám meg,
az egyik elfogadta, a másik nem.</p>
<p>A harmadiktól függött életem, vagy halálom.</p>
<p>Hallja az úr, az a harmadik egy inkarnátus szellemfaló
Poliphemus, a ki minden reggelire egy fiatal poétát eszik meg s
szellemvért iszik bor helyett!!!</p>
<p>Hallott valaha a világ ily égre kiáltó istentelenséget!?</p>
<p>A mint megkapja munkámat átolvasás végett, elmegy hazulról,
senkinek sem mondja, hová? Két hónapig el van Szegeden, onnan
belódul Erdélybe, ott elcsavarog félesztendőt, onnan bebujtorogja
fél Magyarországot, Gömörből lekerül Somogyba, Somogyból felkerül
Biharba, s úgy jön csak haza tizenöt egész hónap mulva, mi alatt
engem a kétségbeesés gutái kerülgetnek, nem tudva, hogy hová tette
a munkámat?</p>
<p>A mint megsejtém, hogy itthon van, rajta rontok, megállok
előtte, mint egy sírból fölkelt lélek s kérdezem tőle túlvilági
hangon:</p>
<p>– Hova tette ön a munkámat?</p>
<p>– Micsoda munkáját? kérdi tőlem szörnyű hideg képpel.</p>
<p>Mintha volna nekem több munkám ennél? Drámámat: az «Egy
századot!»</p>
<p>– Bizony nem tudom azt, viszonzá a szellemi ragadozó állat
kegyetlen ábrázattal. Tavaly hurczolkodáskor meghagytam az
inasomnak, hogy minden fölösleges iratomat égesse el, meglehet,
hogy az is közötte volt.</p>
<p>És ezt csak olyan hangon mondta, mintha egy eltévedt malaczról
van szó.</p>
<p>– Azonban megálljon, utána nézetek, talán megmaradt; s inasát
behíva, felszólítá, hogy ha maradtak valahol írások, hozza elő.</p>
<p>– Maradtak, viszonza az inas. Maradt egy nyirkos <span class=
"pagenum"><a name="Page_192" id="Page_192">-192-</a></span> nyaláb
piros bőrbe kötve, a mit nem lehetett megégetni a belső nedvesség
miatt.</p>
<p>– Az az enyim! kiálték fel magamon kívül, s összevissza
csókoltam az inast, megyek érte magam!</p>
<p>– Megálljon a tens úr, majd én előhúzom! s képzelje most az úr,
az én drámámat egy szénvonóval kelle előczibálni a
sütőkemenczéből!</p>
<p>Ki akartam az embert hívni párbajra, de eszembe jutott, hogy ő a
harmadik biráló, s e helyett igen alázatosan megkértem, hogy
olvassa el már egyszer azt a munkát.</p>
<p>Megigérte, és igéretét kénytelen volt beváltani, mert az alatt
mindennap a nyakára jártam, engem látott meg, mikor fölébredt, én
belém ütötte az orrát, mikor szobájából kilépett, én kivántam
kedves egészségére az ebédet, mikor a kanalát letette, még álmában
is velem kellett neki vesződnie, elolvasta a munkámat, hogy
hazajáró lelkétől megszabaduljon.</p>
<p>Végre tehát egy napon a választmányi jegyző kézbesíté munkámat,
melynek táblájára ez vala írva:</p>
<p>«Némi módosítások mellett elfogadtatik.»</p>
<p>Idvezültem! E perczben én voltam a legboldogabb ember az egész
kontinensen.</p>
<p>– S mik legyenek ama némi módosítások? kérdezém boldogságom
hírnökétől.</p>
<p>– Azt **y úr fogja önnek elmondani.</p>
<p>Ugyanazon irodalmi Dsingiszkán, a ki tizenöt hónapig tartotta a
kemenczében a darabomat. No de megbocsátám neki, mert elfogadására
szavazott, s siettem hozzá a «némi módosításokat» megérteni.</p>
<p>Csekélység volt az egész.</p>
<p>Csak az egyik férfi szerelmesből kellett asszonyt csinálnom, s
két testvért úgy módosítanom, hogy utoljára férj és feleség
válhasson belőlük, a harmadik felvonást az első és a második közé
illesztenem, az ötödiket végképen elhagynom, e helyett az elejére
egy előjátékot készítenem. <span class="pagenum"><a name="Page_193"
id="Page_193">-193-</a></span></p>
<p>Továbbá egy gazembert kelle becsületes emberré javítanom, egy
boszorkány ártatlanságát kiderítenem, egy megholt anyát új életre
hoznom, a monológokból dialogokat csinálnom, az előforduló
gyilkosságokat még nagyobb gyilkossággal motiválnom. A fő
intrikussal a primadonnának össze kellett házasodni, az első
szerelmesnek pedig, a helyett, hogy megházasodik, megkellett
őrülni, s úgy mondani el azt, a mit én különben mint okos embernek
adtam a szájába.</p>
<p>Uram! Ez gyilkos munka volt. Inkább három új darabot írtam
volna. No de elkészítém ezt is. Megviselt csunyául, mondhatom.</p>
<p>Azt hivém, hogy most már tehát átestem a nagyján, most már
czélnál vagyunk.</p>
<p>Tehát semmi sincsen hátra, mint a szerepeket kiosztani, és
azután betanulni, és előadni a darabot.</p>
<p>A kiosztás felségesen sikerült, minden személynek első szerep
jutott, az utolsó dárdahordozónak sem maradt kisebb szerepe négy
árkusnál. Még így sem voltak elegen. Az orkestrumban az egyik
brúgós, meg az egyik klarinétos tud magyarúl, azokat is a játszó
személyzet közé kivántam igtattatni, sőt az egyik kortinahúzónak
is, hogy ne heverjen hiába, juttattam egy monológot, a mit a
zsinórpadláson kellett elszavalnia láthatlan szellem képében.</p>
<p>Ez a nagyszerűség volt megölő betűm. Hallja csak tovább uram.
Várok egy hétig, egy hónapig, ez alatt kiki megtanulhatta már a
szerepét, akkor kérdeztem, hogy mikor adják már a darabomat?</p>
<p>– Most nem lehet, – lőn a válasz, – mert az első hős elutazott
vendégszerepekre: nem jön meg hat hétig.</p>
<p>Kegyetlen fátum.</p>
<p>Elmulik a hat hét. Ott lestem az első hőst a gyorskocsinál,
megragadtam a bundagallérját, vittem egyenesen a szinházhoz:</p>
<p>– Itt van uraim. Elfogtam, kezeim között van! mikor adjuk a
darabomat? <span class="pagenum"><a name="Page_194" id=
"Page_194">-194-</a></span></p>
<p>– Hja, biz azt megint nem adhatjuk hat hétig, mert az első
szerelmesnő szabadsággal fürdeni ment Füredre.</p>
<p>– Oh bárcsak kiszáradna az egész Balaton! hogy ne fürödhetne
benne, jönne vissza! A Hölgyfutárból egy héttel előbb megtudtam,
hogy már jön vissza.</p>
<p>– Rajta, rajta uraim. Siessünk! Mindjárt itt lesz. Adjuk azt a
darabot!</p>
<p>– Megint lehetetlen, mert az első hősné szabadsággal a zöldbe
utazott.</p>
<p>– Zöldebb leszek én a leveli-békánál, csak jőjjön vissza és
adjuk azt a darabot!</p>
<p>Denique nem lehet rajta változtatni.</p>
<p>Uram! ez így ment tíz hónapig: hol az előjáték, hol az utójáték
személyei voltak utazóban, egyik berekedt, másik megbetegedett,
minden elutazó művész után én sirtam el az elválás keserveit,
minden beteg művésznőért én imádkoztam legbuzgóbban.</p>
<p>Végre, úgy november táján, együtt voltak valamennyien: ott
nyomtam őket. Meg ne mozduljon, a kinek az élete kedves! Innen
ugyan ki nem szabadul addig senki, a míg a darabomat elő nem
adjuk.</p>
<p>Megijedtek tőlem. Látták, hogy nem tréfálok, kitüzték a
darabomat valamelyik péntekre. Azt mondták, hogy az drámai nap.</p>
<p>Legalább tehát megállapodtunk egyszer.</p>
<p>Van a szinháznál egy jó öreg úr, a ki rendesen igen szivesen
bánik a fiatal drámaírókkal; az karon fogott és szép nyájasan
megszólíta.</p>
<p>– Ugyan édes Kis Endymion úr, nem találja kegyed, hogy ez a
dráma egy kicsinyt – hosszaska?</p>
<p>– De tudom. Az az egyik érdeme.</p>
<p>– Nem gondolja kegyed, hogy jó lenne egy kissé
megrövidíteni?</p>
<p>– Hogyan megrövidíteni? nem értem.</p>
<p>– Lehetne például egyes jeleneteket kihagyni belőle.</p>
<p>– Egyes jeleneteket! De uram, nem azért vannak azok <span class=
"pagenum"><a name="Page_195" id="Page_195">-195-</a></span>
megírva, hogy ki legyenek hagyva. Semmit, semmit sem engedek, egy
árva betüt sem.</p>
<p>– Így még is igen hosszu lesz. Eltart holnap reggelig.</p>
<p>– Hadd tartson. Ha sok a közönségnek, fizessen dupla belépti
díjt, ha sok egy napra, adják két nap, de ki nem hagyok belőle
semmit!</p>
<p>Komolyan megharagudtam. Ezek az urak bizonyosan restelik a
tanulást, azért akarnak rábeszélni, hogy egész jeleneteket hagyjak
ki darabomból, miért ne egész felvonásokat?</p>
<p>Másnap olvasó próba volt. Felmentem. Ott voltam.</p>
<p>Én abban a képzeletben éltem, hogy a próbán minden ember úgy
fogja a szerepét szavalni, a hogy én szoktam azt, mikor mások előtt
felolvasom, s nagy meglepetésemre szolgált, hogy a mint a szereplők
körül ültek az olvasó teremben, nem is szinpadon, egyszer csak azt
mondták: csendesség! s azzal csak kezébe vette minden ember a
szerepét, s elkezdett olyan lassan beszélgetni belőle, mintha abban
valami titok volna irva.</p>
<p>– Nem hallom! Semmit se hallok. Ahá! ott egy asszonyság most
kezd beszélni; oda tartom a fülemet: «tegnap a szakácsné mind
összeégette a lúdmájat.» Ez nem az én drámám. Amott látok most egy
ihletett arczot, keblére tapint, hallgatom: hogy szaval? «utczu
teringette otthon feledtem a szobakulcsot!» ez sem az én drámám! Az
első hős és a főintrikus a szerepekkel kezeikben erősen
gesztikulálnak, ott foly az én dialogom. Az ám. Arról beszéltek,
hogy honnan lehet legjobban meglátni a napfogyatkozást: a
Svábhegyről-e, vagy a Rákosról?</p>
<p>Ki játszsza hát itt az én darabomat?!</p>
<p>Ráakadtam végre a gombolyag szálára. Árpád beszélt. Belenézek a
szerepébe, hogy fordíthat olyan sebesen? s látok benne
keresztül-kasul a sorokon végig mindenféle huzásokat.</p>
<p>– Nini, uram! Mik ezek az izék itten? <span class=
"pagenum"><a name="Page_196" id="Page_196">-196-</a></span></p>
<p>– Ezek? Ezek itt ni? Ezek – meghúzások.</p>
<p>– Meghúzások, meghúzások! Tudom, hogy meghúzások; de hát mire
valók ezek a meghúzások?</p>
<p>– Ezek a súgóért vannak, hogy ott ne súgjon.</p>
<p>Most még kevesebbet tudtam, mint azelőtt.</p>
<p>Nézzem a többi szerepeket, azok is tele vannak ilyen
«meghúzásokkal.»</p>
<p>Kínos sejtelmektől gyötörve félre húzom Árpád személyesítőjét, s
kérdezem tőle: «talán bizony, a mik itt ki vannak huzva, azokat a
szinpadon el sem akarják mondani?»</p>
<p>– Csendesen uram, – súgá ő fülembe: – meg mondom önnek a dolog
titkát, de ne közölje senkivel; mert mindkettőnket bajba keverhet.
Ezek a czenzura miatt vannak kihúzva; ha ezek benne maradnának,
önnek a darabja nem lenne megengedve… Csitt… Hallgatás…</p>
<p>Le voltam ütve, mint egy tulok. Látnom kellett, mint ontattak
halomra legszebb frázisaim: a költészet virágai kaszával vágattak
rendre! Tíz sor közül megöletett kilencz; kérdésre nem jött
felelet; a hét vezér közül egy, a kinek Árpád trónfoglaló beszédére
három íves válaszfeliratot kellett elmondani, az egészből annyit
hagyott meg, hogy «ühüm,» s a primadonna legszebb monologja azon
kezdődött, hogy «egyébiránt» s végződött e szóval «pedig».</p>
<p>Így azután könnyü volt a próbának reggeli nyolcz órától délutáni
egyig bevégződni.</p>
<p>Meg vagyok ölve; szét vagyok tépve; sütve, főzve, tráncsirozva!
de azért nem tesz semmit; Sybilla könyveiből is elveszett hat, a
megmaradt három még is furorét csinált. Megálljatok drámaírók!</p>
<p>Hogy a szinháznál elakarnak nyomni, azt igen természetesnek
találtam. A szinész mind drámát ír, a szinésznő mind drámát fordít,
tehát irigykednek rám; de a közönség majd annál nagyobb elégtételt
fog szolgáltatni. <span class="pagenum"><a name="Page_197" id=
"Page_197">-197-</a></span></p>
<p>Ragadni fogják a zártszékeket, páholyokat; egy páholyt előre le
is foglaltam magamnak. Az utczaszegleteken csoportosulni fog a nép,
hogy a szinlapot olvashassa; a karzattól le a páholyig mindenki
magán kívül lesz ragadtatva. Ki fognak híni nyilt jelenet közben;
minden felvonás után hatszor. Én elbuvok a páholy odvában, és nem
akarok kimenni. Azonban még is fehér keztyüt és fénymáztopánt
tartok kéznél. Mikor már a szinházat összedöntéssel fenyegeti a
népkegy, az ügyelők rohannak fel hozzám, hogy menjek le, mutassam
meg magamat. Az ügyelőknek nem megyek. Ekkor rohan a titkár s kér
mindenre a mi szent, hogy jelenjek meg a szinpadon. Én annak is
ellenállok. Végre jön az igazgató maga, s felszólit a kaszinópáholy
nevében, hogy jelenjek meg. No már erre nem lehet többé tagadó
választ adni. Le engedem magamat hurczoltatni; kilökettetem a
szinpadra. A koszorueső lesujt lábaimról, hölgyek leragadják
kebleikről a bokrétákat, s úgy hajigálják reám. Magam sem tudom,
hogy fogom át élni ezt a perczet megőrülés nélkül?</p>
<p>Csak egy nap volt még hátra. A lapok már hirdették előre
darabomat. Egész nap az utczán csatangoltam. Azt hittem, minden
ember azért néz rám, mert ismer. Azt hittem, hogy elől-hátul
mutogatnak rám, a hölgyek kihajolnak hintaikból, a kávéházakból
kiszaladnak az utczára, és mondogatják egymásnak:</p>
<p>– Itt megy az, a kinek a darabját adják holnap a szinházban.</p>
<p>– Miféle darabot?</p>
<p>– Az Egy századot!</p>
<p>– Hah, az Egy századot!</p>
<p>Ki ne hallotta volna hirét az Egy századnak?</p>
<p>Késő estig lótottam-futottam az utczán, mint egy
eszeveszett.</p>
<p>Egy pillanatra eszembe jutott az is, hogy mit fogok kapni
darabomból? Ejh! Aljas haszonvágy ne fertőztesse <span class=
"pagenum"><a name="Page_198" id="Page_198">-198-</a></span> tiszta
ábrándjaimat. Az összeg mindenesetre nagy lesz: feléből alapítványt
csinálok fiatal drámaírók felsegélésére, másik feléből jutalmakat
tüzök ki derék csizmadia mesterek számára, kik évenként tartoznak
egy-egy ifju drámaszerzőt annyi csizmával ellátni, a mennyit az a
darabja után való lótás-futásban elszakgathat. A többit jó
barátokkal elköltjük.</p>
<p>Este felé úgy vettem észre, hogy elvagyok fáradva és megéheztem.
Egész nap az izgatottság, a lelkesülés nem engedte e prózai
eszméket észrevennem.</p>
<p>Betértem egy vendéglőbe, s ott egy szögletben letelepedtem.
Hozattam magamnak valamit enni és inni. Mit? Azt maig sem tudom; ez
nem is tartozik ránk, csak a pinczérre.</p>
<p>A szomszéd asztalnál egy csoport fiatal ember ült; vacsora vége
felé lehettek már és nagyon jó kedvük volt, valami mulatságos
tárgyról beszéltek és fölségesen kaczagtak rajta.</p>
<p>Hallgattam is én arra, a mit ők beszélnek; volt is nekem arra
gondom! Hanem egyszerre még is megüté a füleimet ez a kérdés:</p>
<p>– De hát honnan ismeritek ti ezt a darabot, a mit holnap adnak?
Ezt egy doktorképü ember kérdezte.</p>
<p>– Én egyik hét vezértől hallottam róla beszéltetni, a ki játszik
benne, – felelt egy vörösorru ifju, a ki körül volt rakva
félmeszelyes batteriákkal.</p>
<p>– Én meg a próbán voltam benn az orkestrumban. Mondá egy
szokatlanul borzas ifju.</p>
<p>– Én meg a kéziratot olvastam a leirónál; mondá egy harmadik,
kinek olyan barátságosan állt a haja, mint a babukának.</p>
<p>Ohó! Ezek az én darabomról beszélnek.</p>
<p>– Hát igazán olyan pompás mulatság lesz ez holnap? kérdé a
legfeljül tisztelt egyéniség.</p>
<p>– Fölséges, barátom. El ne maradj belőle, mert olyan «századot»
egy ezredév alatt sem szippanthatsz. <span class="pagenum"><a name=
"Page_199" id="Page_199">-199-</a></span></p>
<p>– Minden ősöd és ivadékod nem kaczagott és fog kaczagni annyit,
mint te holnap estétől reggelig.</p>
<p>– Csak nem tart el addig?</p>
<p>– De köszönd meg, ha akkorra eltudják igazítani, hogy ki kinek a
fia? annyi elvesztett, és megkerült gyerek jön össze benne, hogy
utoljára maguk a tisztes anyák sincsenek biztosítva felőle, hogy
nem ők a fiaiknak a leányai.</p>
<p>– Ez mind semmi, hanem a nyelv remek; – szólt a babuka fejü, –
ihol feljegyeztem belőle egy frázist; – s előhuzott egy kis
papirosszeletet zsebéből és olvasá: «Takard el vén fogatlan idő
rongyos kötényeddel jövendő lábaidnak piszkos sarújait, hogy az
emberiség törpe gyg szai ne számlálhassák meg rajta azon
sárfoltokat, miket idegen nemzetek vérével kevert honi földnek
iszap tengere fecskende reájok.»</p>
<p>Tányér rengető hahota fogadta e gyöngyét darabomnak.</p>
<p>– Van e több is ilyen? – kérdé egy laikus, olyan nagyon
kaczagva, hogy a torkában meglehetett látni, mit eszik?</p>
<p>– Így megy végtől végig! – biztosítá az elébbi.</p>
<p>– Annál gyönyörübbek az egyes jelenetek, – szólt bele a piros
orru Minosz; mikor – Árpád apánk úgy üti főbe Svatoplukot a
tajtékpipájával, hogy rögtön szörnyet hal bele.</p>
<p>– De ez még nem elég költői igazságtétel Svatoplukra nézve, –
toldá a másik. – Ármány valamivel megpiszkálja a fülét, mire
magához tér, s övét leoldva annál fogva felakasztja magát az Ullman
páholy melletti csillárra.</p>
<p>Mennydörgő kaczaj!</p>
<p>– De legislegszebb az a gondolat benne, szólt a borzas szőke
Aeacus, – mikor a hős tikkadtan elárvul a pusztában; oda jön a
kedvese, de nincsen egy pohár víz, hogy megitathatná; mit
cselekedjék? nemes önfeláldozásra <span class="pagenum"><a name=
"Page_200" id="Page_200">-200-</a></span> jön gondolatja: elkezd
sirni s tele sirja a hős sisakját, azzal itatja meg. Ez nagyszerü
gondolat!</p>
<p>Az emberek kirugdalták a székeket maguk alól, úgy kaczagtak,
csak én sápadtam; az üres kanalat az üres tányértól a számig
hordtam abban a képzeletben, hogy tojásos levest eszem, a mi pedig
mellettem állt egy csészében.</p>
<p>Ekkor egy fekete szakállu úri ember szólalt meg az asztalnál, a
kinek igen komoly képe volt:</p>
<p>– Ejnye de szeretném azt a fiatal embert ismerni; mindjárt neki
adnám felváltani a két millió forintos bankjegyemet, a melyiket még
sehol sem tudtam másutt felváltatni.</p>
<p>– No iszen megláthatod majd holnap; kihijuk minden felvonás
után! tapsolni fogunk neki, hogy reng bele a szinház.</p>
<p>– De már oda még a hitelezőimet is elviszem, – mondá rá a fekete
ember, – s betudom nekik ezt a századot ezer forintba.</p>
<p>A vidám társaság aztán felkerekedett, elment; még odakinn is úgy
rá-rákezdték a kaczagást, hogy én meg nem foghatom, hogy nem
szakadt meg bennök valami.</p>
<p>Csengettem!</p>
<p>«Pinczér! ember! merre vagy? fizetni akarok!»</p>
<p>Rohant a pinczér.</p>
<p>– Mit tetszett enni?</p>
<p>– Tudom is én, hogy mit ettem? Kicsiny híja, hogy embert nem
ettem. Mondj, határozz egy összeget, a mit fizessek; aztán eressz:
hadd szaladjak.</p>
<p>Oda dobtam neki valami bankjegyet. Azt mondta, hogy vissza ád
belőle; keresztül is löktem egy széken: az tudom többet soha se
kérdi senkitől, hogy mit adjon vissza?</p>
<p>Nyargaltam egyenesen a szinházi titkár szállására. A kapu be
volt zárva: csengettem, míg a csengetyühuzó a kezemben maradt; a
kapussal összeverekedtem, ő hátba <span class="pagenum"><a name=
"Page_201" id="Page_201">-201-</a></span> vágott, én pofon ütöttem,
félfrakkom a kezében maradt, a másik felével futottam fel a
lépcsőkön; betörtem a titkár szobájába.</p>
<p>A jó ember már aludt; azt gondolta, én vagyok Sobri a Két
pisztolyból; arra kért, hogy csak az életének kegyelmezzek, ott a
tárczája az asztalon, vigyem el azt: úgy sincs benne semmi.</p>
<p>– Nem kell nekem az úrnak sem élete, sem tárczája; a magam
életét és tárczáját is mindjárt itt hagyom; hanem feleljen,
parancsoljon: mit kell fizetnem, minő kárpótlást adnom, hogy
darabom ne kerüljön a szinpadra?</p>
<p>A derék ember komolyan azt hitte, hogy most álmodik, s szépen
befordult a fal felé, és elkezdett horkolni.</p>
<p>– De nem álom ez uram, a mit most hall! szólék, kirángatva feje
alul a vánkost. Hanem nekem adják vissza a darabomat, mert én azt
megégetem rögtön.</p>
<p>A jó ember megtapogatott, látta, hogy nem vagyok tünemény, nem
vagyok kisértet, nem is kopogó szellem.</p>
<p>– De mikor már be van tanulva a darab.</p>
<p>– Szóljon ön, mit fizessek fájdalomdíjt azoknak, a kik
szerepeiket hiába betanulták? mibe kerültek a kősziklák, a miket
festettek a darabhoz? fizetek, mindent fizetek, most kapom az
árendát; kárpótolok mindent!</p>
<p>A derék férfiu megszánt: azt mondá, hogy fájdalomdíjt
drámaszerzők a szinészek megkinoztatásaért még ez ideig fizetni nem
szoktak, a kősziklák sem vesznek kárba, majd ír hozzájuk valaki más
darabot. A művemet elvihetem tőle mindjárt térítvény mellett, majd
kihirdetik, hogy elháríthatlan akadályok miatt elmaradt. Hanem már
most hagyjam aludni.</p>
<p>Kezet csókoltam neki és könnyebbült szivvel ragadtam hónam alá a
megmentett darabot. Mindenkinek kezet csókoltam a háznál, még a
szolgálónak is, a ki levilágított a lépcsőn. Annak ugyan okosabb
lett volna egy huszast adnom, de az későn jutott eszembe.
<span class="pagenum"><a name="Page_202" id=
"Page_202">-202-</a></span></p>
<p>Csak az utczán mertem lélekzetet venni.</p>
<p>Kezemben vagy tehát! Nem fogtok holnap kaczagni rajta! nem
hijátok ki a szerzőjét! Elégetem. Nem égetem el. Meggyulladna tőle
a város; ki fizetné meg a kárt? Követ kötök rá s a vízbe dobom.
Bele a Dunába, úgy lesz.</p>
<p>Rohantam ki a Dunapartra: gyönyörű holdvilágos este volt, a hold
végig sugárzott a rezgő hullámokon. Egészen olyan éjszaka, a milyen
kivántatik arra, hogy egy századot a vízbe fojtson tulajdon édes
atyja.</p>
<p>Valami követ kerestem, melyet rá kössek.</p>
<p>Egyszer csak valaki meg fogja a karomat; s a mint föltekintek,
egy magas nyájas arczu férfiut látok magam előtt, ki édes szelid
hangon megszólít.</p>
<p>– Fiatal ember, mit mível ön itt?</p>
<p>– Sétálok, – felelém neki gorombán.</p>
<p>– Szereti ön a holdsugáros éjeket? kérdezé tovább, ugyanazon
fiszharmonika hangon.</p>
<p>– Szeretem hát.</p>
<p>– De miért nem bámulja ön akkor a hold ezüst csónakát az ég
azurjában, miért inkább a szőke Duna rezgő tükrében?</p>
<p>Megzavarodtam.</p>
<p>– Ifju ember! ifju ember! ön valami öngyilkolási merényleten
töri a fejét.</p>
<p>– Bizony olyas valamivel vagyok.</p>
<p>– Ne tegye azt.</p>
<p>– Hiszen nem is teszem, csak ezt a csomagot akarom a vízbe
dobni.</p>
<p>– Miféle csomag az?</p>
<p>– Ez egy szerencsétlen életunott dráma, mely meg van érve a
halálra.</p>
<p>– Dráma? Mi czíme?</p>
<p>– Egy század.</p>
<p>– Hogyan? Egy század? És ön annak a szerzője! Ez a gondviselés
műve, hogy én most itt önnel találkozom! <span class=
"pagenum"><a name="Page_203" id="Page_203">-203-</a></span> Ifju
ember, önnek azt a drámát vízbe fojtani nem szabad.</p>
<p>– Hát mit tegyek? Azt várjam, míg ez fojt engem a vízbe?</p>
<p>– Csináljon belőle novellát.</p>
<p>– Csinál biz a haragos vihar! Kinek, minek? ki adná ki?</p>
<p>A szelid férfiu, mint egy szabadító génius, tevé vállamra
kezét.</p>
<p>– Én uram. Én egyik legtekintélyesebb divatlap szerkesztője
vagyok. Nem szükség önnek magának újra fáradni műve átalakításával;
nekem vannak segéd-szerkesztőim, ügyes fiatal emberek, a kik
értenek a kivonatok készítéséhez, nyujtsa át. Én önt illendően
fogom díjazni érte.</p>
<p>Ez meglepett. Ez volt az első ember, a ki előttem díjazásról
beszélt.</p>
<p>Rögtön megfordultam, karöltve elkisértem a rendkívüli férfiut
szállásáig, a kapuban letettem a munkámat, hogy csináljon vele, a
mit akar.</p>
<p>Ott még egyszer megszorítá kezemet, s ihlet és malasztteljes
arczczal mondá:</p>
<p>– E napom nincsen elveszve, mert két reményteljes ifju életet
mentettem meg az öngyilkolástól.</p>
<p>Megvártam azután, hogy lesz novella az én drámámból, nálam
nélkül? Az a gyönyörűségem volt, hogy mikor megjelent, magam is
alig ismertem rá. Legjobban gyönyörködtettek benne a sajtóhibák;
azok remekek voltak. Egyet örök emlékül feljegyeztem magamnak; e
helyett: «földerült a nap is néma bűbájában;» ez volt
tipografiázva: «földreült Arad is német gubájában.»</p>
<p>Denique a novellává deválvált quondam hősköltemény, çidevant
regény, és boldog emlékű dráma eltartott négy hétig, akkor azt
írták alá, hogy vége. Én bizony magam sem értettem belőle
semmit.</p>
<p>Vége levén, megjelenék az én nyájas pártfogómnál az igért
honoráriumért. <span class="pagenum"><a name="Page_204" id=
"Page_204">-204-</a></span></p>
<p>Megszorítá kezemet, megcsókolt, leültetett; biztosított, hogy
rám még roppant fényes pálya várakozik, s szorgalmas fáradozás után
én is vihetem annyira, mint legnagyobb regényíróink, a kiknek
mindegyiknek van külön egy téli, egy nyári kaputjuk, s ebéddel
vacsorával élnek mindennap.</p>
<p>Azzal azután kivett a tárczájából egy szépen összehajtogatott
finom ropogós papiru előfizetési ívet, kezembe nyomta, megáldott,
és teljhatalmulag megbízott vele, hogy gyüjthetek a lapjára
prenumeránsokat.</p>
<p>Én pedig ezennel kivánok szerencsés jojczakát az úrnak; holnap
megyek haza borjúkat nevelni, addig is maradok</p>
<p class="center">soha nem látandó alázatos szolgája</p>
<p class="right"><i>Kis Endymion</i>.</p>
<hr class="chap" />
<div class="chapter"></div>
<p><span class="pagenum"><a name="Page_205" id=
"Page_205">-205-</a></span></p>
<h2>BETHLEN GÁBOR «EGY» TÁNCZA.</h2>
<p class="center">(Történelmi adoma régi adatok nyomán.)</p>
<p>Ezerhatszáztizenkilenczben (ha jól emlékszünk rá) április 5-ikén
vonult be a kapuit önként megnyitó Kassa városába Bethlen Gábor
diadalmas seregei élén.</p>
<p>Hogy Magyarországnak ezen rangjára harmadik fővárosa a szabadság
zászlói alá tért, bizony nem történt meg némi ellenkezés nélkül.
Különösen két jezsuita barát mindent elkövetett, hogy a polgárokat
a protestáns fejedelem ellen felizgassa, s a vár és a város
tűzzel-vassal védelmezését rájuk erőltesse. De végre is a
szabadsághoz szító polgárok a két fanatikus izgatót elhallgatásra
bírták: az igaz, hogy egy kissé drasztikus módon, a mi a mostani
korban használt alkotmányos módszerek közt épen nem ismeretes.</p>
<p>Harmadnapra a bevonulás után a fejedelem tiszteletére fényes
tánczvigalmat rendezett a város, a melyen jelen volt nemcsak a
polgárság szine java, de Felső-Magyarország minden előkelő
családjának képviselői is, a kik akkoriban Kassán palotákat birtak.
El lehet képzelni, mennyi asszony és leány lehetett ott együtt.</p>
<p>De mind valamennyi között Páris almáját senki sem érdemelte úgy
meg, mint a szép Remekyné, a kinek a szépséghez és fiatalsághoz még
az is megadatott, hogy özvegy legyen.</p>
<p>Csakhogy igen rátartotta magát! <span class="pagenum"><a name=
"Page_206" id="Page_206">-206-</a></span></p>
<p>Sem bokrétát nem fogadott el, sem tánczba nem állt fel, sem
poharat nem köszöntött, akárhogy kinálták.</p>
<p>Következett pedig a pompás vigalom végén a selyemtáncz, a minek
az a kimenetele, hogy a lejtés alatt a férfi és a nő kicserélik
egymásal az öv mellé dugott selyemkendőket, s azt a zálogot aztán
kinek-kinek nagy áron kell megváltani, addig vissza nem adják.</p>
<p>A fejedelem egészen bele volt szerelmesedve a szép menyecskébe.
Nem tekintette azt, hogy pápista; pedig láthatta azt a nyakában
függő szép rubintos keresztről.</p>
<p>Neki hajította selyemkeszkenőjét, s ime a büszke úrhölgy, a ki
még addig minden daliának kosarat adott, elfogadta a zálogot, s
viszonozta azt a saját kendőjével, s arra aztán együtt lejték el
azt a deli tánczot, kinek nincsen mása, a két selyemkendő
csücskéjét tartván kezükben.</p>
<p>A táncz végeztével a fejedelem még jobban el volt varázsolva a
gyönyörü özvegy szemeitől, s midőn helyére vezette, azt kérdezé,
hogy mi lesz a váltságdíja a zálognak?</p>
<p>A hölgyek kérhettek akármit: drága kösöntyüt, bokrétát, szép
dalt, tréfás szolgálatot; azt meg kellett adni. A férfi rendesen
kérte a maga csókját, s azt is meg kellett adni, vagy szép
szerével, vagy szokásos sikongatással.</p>
<p>A bűbájos özvegy suttogó szóval azt rebegé a fejedelemnek:</p>
<p>– A mit én a selyemkendőmért váltságdíjul kérek, azt én
fenségednek el nem mondhatom, csak négyszem között.</p>
<p>De már az ilyen törvényjavaslatra nincs az a második tényezője a
törvényhozásnak, a ki azt ne mondaná, hogy «placet».</p>
<p>– Hol és mikor?</p>
<p>– Holnap reggel harangszó után az én palotámban (palotának
hitták abban az időben a belső szobát) ottan leszek! <span class=
"pagenum"><a name="Page_207" id="Page_207">-207-</a></span></p>
<p>Soha még fejedelem olyan pontosan meg nem tartotta szavát, mint
Bethlen Gábor a szép Remekynének adottat. (A többit is megtartotta
bizonyára, de ezt különösen.) A mint az Erzsébet-székesegyház
harangja utolsót kondult, ő már ott volt a bájos özvegy-asszony
palotájában.</p>
<p>– Tehát halljuk: mi az ára a tegnapi táncznak?</p>
<p>A szép özvegy szemérmesen az arcza elé huzta a fátyolát, s így
kezdé suttogó szóval:</p>
<p>– Fenséged előtt bizonyára nem lesz titok, hogy ebben a városban
két jezsuita atyák lakozának, a kik közül az egyik nekem gyóntató
atyám volt.</p>
<p>A fejedelem gondolta magában, hogy ez ugyan nagy feneket kerít a
dolognak.</p>
<p>– Hát aztán? Mi lett belőlük?</p>
<p>– Kurucz vitézek bizony megfojtogatták mind a kettőt.</p>
<p>– Ejnye, ezt bizony nehéz dolog lehetett szegényeknek
elviselni.</p>
<p>– De még ha csak ezt tették volna velük! Ámde ezen felül olyan
helyre dobták be őket, a melyet átall az emberi nyelv másként, mint
négyszemközt megnevezni. Arra kérném tehát fenségedet, engedje meg,
hogy onnan őket felvétessem, s tisztába tétetvén,
eltakaríthassam.</p>
<p>– És micsoda hely az?</p>
<p>A szép özvegy asszony megmondta azt a szót. Bizonyára nem lehet
azt társaságban kiejteni sehol.</p>
<p>– Vigye őket kegyelmed akárhová! kiáltá a fejedelem, s a
visszakapott selyemkendőjét az orra elé tartva, futott ki a szép
özvegy házából, ott hagyva annak zálogul tartott selyemkendőjét, s
nem kérve érte a váltságot.</p>
<p>Így végződött Bethlen Gábor első szerelme és emlékezetre méltó
táncza.</p>
<hr class="chap" />
<div class="chapter"></div>
<p><span class="pagenum"><a name="Page_208" id=
"Page_208">-208-</a></span></p>
<h2>PÉNZ ELREPÜL.</h2>
<p class="center">(Nem írta ezt senki, mert ez igaz történet.)</p>
<p>Annyi volt a pénz, mint a polyva! Mint a szél hordta polyva!</p>
<p>Három héten át tanyázott az egész tábor Komárom alatt és benn
annak városában: ottan várták a francziát, a kit senki sem hítt
ide.</p>
<p>Az alatt volt drága dolog Komáromban; egyik ezred ki, a másik
be; az utczák is tele sátorokkal, annyi volt a katona, hogy még a
padláson sem fért el.</p>
<p>Sok embernek sok szája van, sok szájnak sok étel-ital kell; –
komáromi híres kenyérnek soha olyan kelete nem volt, mint akkor;
komáromi Dunából soha annyi vizet ki nem mértek, bor és pálinka
rovására, mint ama három hét alatt.</p>
<p>Irtóztató kelete volt mindennek, a mi csak enni és inni való
volt; a kinek csak egy csikója, lúdja volt, ölte, vágta, vitte a
piaczra, kapitálist szerzett belőle; a ki reggel kenyeres kofa volt
egy talyiga czipóval, este nagyságos asszonynak hivatta magát, s
azt kérdezte, hogy hogy adják a zsidótemplomot? megvettek mindent,
nem alkudtak semmire, egy forintot adtak egy pár savanyú ugorkáért,
s még a levét is pénzen vették, már pedig ember emlékezetre az
ugorkalé, meg a dicséret mindig ingyen járt a portéka mellé.</p>
<p>Hát még a hol italt mértek! ott úgy állt ember hátán ember, mint
a «Vasárnapi Ujság» kiadó-hivatalában előfizetés <span class=
"pagenum"><a name="Page_209" id="Page_209">-209-</a></span> idején:
ostrom alá volt véve minden csapszék, megszállva minden kurta,
avagy hosszú kocsma és elfogyasztva minden spirituózum.</p>
<p>Volt a győri Dunaparton többek között egy csapszék, a melynek
kifordított ajtajára iromba szinekkel valami szobapiktor egy
kétséges lábon álló katonát feste, pirosra mázolt palaczkkal a
kezében s ezen aláirással: Az jókedvű katonához. «Az jókedvű
katona» ott a képen olyan kriminális pofákat fintorított, mintha
csakugyan ivott volna abból az izéből, a mit odabenn a kocsmában
mérnek. Mert hirhedett dolog volt, hogy abban a kocsmában mérik az
elképzelhető legsavanyúbb bort és legkozmásabb pálinkát;
lehetetlen, hogy Tukma uram gubacsot, vagy mit ne keverjen közé, a
mitől egy kis ízt kap a lőre, ha valaki nem akar az alkörmöstől
kapott szinével megelégedni; a sok vízről benne ne is szóljunk,
hiszen az volt benne az egyedüli jó.</p>
<p>Egy szóval, Tukma uram borát csak az ihatta, a ki már másutt
valahol annyira lerészegedett, hogy többé nem tudja, mit iszik;
kétszer pedig senki sem kért belőle.</p>
<p>Ilyenformán a legnagyobb katonajárás idején is alig jutott Tukma
uram csapszéke publikumhoz, mert a ki csak bevetődött «Az jó kedvű
katonához», abból mind olyan rosszkedvű katona lett, mikor kijött
onnan, hogy elijesztette a többit a látogatástól; az első egy pár
héten Tukma uram sokkal több ütleget és fejéhez vágott palaczkot
rakhatott a számadásba, hogy sem pénzes zacskókat és
banknótákat.</p>
<p>Hanem épen ez volt a szerencséje.</p>
<p>A két első hét alatt megitta a tábor a jó bort; a harmadikban
nem volt jó bor, s megitták a rosszat.</p>
<p>A két első héten még csak értelmes áron mértek holmit, de már a
harmadikon vége volt a lehetséges és nem lehetséges közötti minden
hatásnak; szállítani nem lehetett semmit kívülről, mert odakinn baj
volt; kincs volt ilyenkor <span class="pagenum"><a name="Page_210"
id="Page_210">-210-</a></span> egy hordó bor, akármiféle bor! –
Ilyen kincs pedig volt Tukma uram pinczéjében elég.</p>
<p>Most ő rá került a «vesski!» Bezzeg nem mondták azt most, hogy
ilyen meg olyan íze van a borának; nem locsolták el a padlón; nem
kértek belőle lólábát mosni; nem kérdezték: micsoda almafán
termett? megitták hűségesen, s megadták az árát busásan, a kinek
nem tetszett, annak azt mondta Tukma uram: «eredj oda, a hol jobbat
mérnek.»</p>
<p>Egy álló hétig nem volt Tukma uramnak egyéb dolga, mint bort
tölteni, pénzt elvenni; esténkint kifáradva a nagy munkában mindig
egy-egy szakajtó-kosár pénzt vitt be a söntésből belső szobájába,
melyben egymásra volt hányva rézpénz, ezüstpénz és fekete bankó. Rá
sem ért azt megszámlálni, alig volt ideje egy pár órai alvásra;
csak bedöntötte az egész kosárral, a hogy volt, egy kétfülű
káposztáshordóba, s lenyomtatta a káposztakővel.</p>
<p>Egyszer aztán vége volt a drága világnak, a tábor elment más
felé, ott hagyták Komáromban a sok pénzt.</p>
<p>Az emberek ekkor kezdtek csak felocsúdni még a nagy ijedségből.
A ki eddig azt sem tudta, három krajczár hány forint? annak most
ezrei voltak; a ki még tavaly hajóslegénynek készült adni a
leányát, most viczispánt keresett vőnek; a ki eddig irnok volt,
most maga keresett hajdút, a ki a hintajába segitse; sok ember meg
azt sem tudta, hogy hová legyen már most azzal a sok pénzzel?</p>
<p>E közé a sok ember közé tartozott Tukma uram is.</p>
<p>Persze, hogy első dolga volt kívül-belül kifestetni a házát, s
bevakoltatni az ajtót az utcza felől; ő többet nem lesz
kocsmáros.</p>
<p>Második dolga volt elmenni a posztós boltba, ott ráparancsolni a
legényekre, hogy keressék ki neki a legeslegfinomabb kék posztót, a
milyen van; a melyik legdrágább, abból lehasíttatni tizenöt röföt,
varratni belőle földig érő köpönyeget, három gallérral egymás
tetejében; ahoz ezüst gombos dolmányt szabatni, zöld
selyemposztóból, <span class="pagenum"><a name="Page_211" id=
"Page_211">-211-</a></span> selyem kalapot hozzá és ezüstsarkantyús
csizmát és selyemmellényt.</p>
<p>Mikor ez meg volt, akkor elment kávéházba, leült az asztal mellé
a többi félvér milliomosok közé, s kávét parancsolt magának.</p>
<p>Megivott huszonöt csésze kávét. Ez nyilván igen uras dolog
volt.</p>
<p>Azonközben le nem vette volna magáról a nyolczszázötven forintos
köpönyegét, ha két kályhát fűtöttek volna is a háta mögött, – hadd
lássák.</p>
<p>Mikor pediglen a huszonötödik csésze kávét is lehörpentette,
akkor kihúzta háromszázhuszonöt forintos dolmánya zsebéből
négyszáznyolczvan forintos tajtékpipáját, s kibontá kilenczven
forintos dohányzacskóját, hogy megtöltse pipáját abból a dohányból,
a minek fontja huszonöt forint.</p>
<p>– Az csak semmi, szólt egy mellette ülő rácz kereskedő Zentáról,
ki aranyos csibukot szítt az asztal fölött. A mi nekem van török
dohány, annak fontja tíz arany magában Macedoniában, a hol
terem.</p>
<p>Tukma uramat nagyon bántotta ez a megalázás. Még vele versenyez
holmi kereskedő. Azért is nagy büszkén mellénye zsebébe nyúlt,
kihúzott abból egy száz forintos bankót, összehajtogatta hosszúra,
meggyújtotta a gyertyánál a végét, s azzal gyújtott rá a huszonöt
forintos dohányra, minden szippantásnál büszkén hunyorítva a
megtromfolt kereskedőre; s mikor az utolsó darabka is ellobbant a
bankóból, félre vágta a pipáját, nagy elégtétellel kérdezve:</p>
<p>– Hát a fidibus drága-e Macedoniában?</p>
<p>A rácz kereskedő persze, hogy nagyon le volt főzve. Az irigység
azt mondatta vele Tukma uramnak:</p>
<p>– Áj, áj, de sok pénze lehet Tukma uramnak.</p>
<p>– Az már van, felelt a bölcs férfiú. Ha egyéb nincs is, de az
van. Az sem tudom, hogy mennyi van? mert ha ma hozzá fognék a
számlálásához, esztendeig készen nem <span class="pagenum"><a name=
"Page_212" id="Page_212">-212-</a></span> lennék vele. Embert pedig
nem kapok, a ki megszámlálja helyettem, mert most Komáromban minden
ember úr és herczeg!</p>
<p>A körülülő urak mind nevettek az ötletnek, ők is mind nagy urak
voltak. Egy buzakereskedő milliomos; egy dohánykereskedő
félmilliomos; egy mészáros iszonyú gazdag ember. Csupa rettenetes
gazdag urak.</p>
<p>A mészáros azt a tanácsot adta Tukma uramnak, hogy sohse
számlálja meg a pénzét, hanem mérje meg mázsával, hogy mennyit
nyom?</p>
<p>– Igen bizony: de teli van bankóval, azt ki kellene belőle elébb
válogatni, az pedig sok időbe kerül; az ördög győzi.</p>
<p>– Hát nem tudja Tukma uram, hogyan segítsen rajta? szólt bele a
búzakereskedő. Nagyon könnyű dolog az: – szeleltesse meg a pénzét,
a hogy a kukoriczát szokás; most épen jó szél fúj: álljon ki a
Dunapartra vele; terítsen alá egy ponyvát, töltse ki rá egy
szakajtó-kosárból; a szél majd kihordja belőle a bankót szépen, az
ezüstpénz meg lehull a ponyvára; azután a bankót szépen
összesöpörheti külön, az ezüstöt is fellapátolhatja külön.</p>
<p>– Úgy segéljen, igaza van az úrnak! szólt Tukma uram, kinek
nagyon megtetszett ez a tréfa. Gyerünk mindjárt pénzt szeleltetni.
Ez még úgy sem történt Komáromban.</p>
<p>Rögtön vele ment az egész kávéházi népség; egész közönség
csoportozott össze arra a hallatlan látványra, hogy pénzt fognak
szeleltetni, mint a morzsolt kukoriczát.</p>
<p>Tukma uram előhozatta házából a káposztáshordót, kiállíttatta a
partra, leteríté a selyemposztó köpönyeget a földre, s maga
felállva egy székre, kimérte szakajtóval a hordóból a pénzt, s
letölté azt a köpenyre, a hogy szemetes gabonát szokás szél
ellenébe tölteni.</p>
<p>Jó erős szelecske fújt épen, kedvezett a vállalatnak; a lehulló
érczpénz közül gyönyörüen kitisztogatta a bankót, némelyiket el is
vitte olyan messze, hogy szemmel sem <span class="pagenum"><a name=
"Page_213" id="Page_213">-213-</a></span> lehetett utólérni, sokat
a Dunába hordott, csőcselék, nép, utczagyerkőcz elfogdosta a
messzebbre tévedezőket. Tukma uram nem sokat törődött velük. Jut
is, marad is. Az ezüst egy rakásra hull; abból is elgurul egy-egy
tallér jobbra-balra, hadd kapkodják; másnak is legyen karácsonja
egyszer!</p>
<p>Egy álló óráig tartott még így is a munka, mire a pénz fel lett
szórva, egy garmadában az ezüst, távolabb a szélhordta papiros.</p>
<p>Akkor zsákot hoztak neki, felmérték lapáttal.</p>
<p>– Pfü! ez a sok penészes ezüst pénz! kényeskedék, orrát
fintorgatva Tukma uram. Nem állhatta ki a szagát.</p>
<p>A zsákot megmérték mázsával, egy kicsinyt kiszakadt az oldalán,
valami kiömlött belőle: «hadd maradjon a mázsálóknak!»</p>
<p>Seprűvel összeseperték a bankót, a mit nagyon messze nem vitt a
szél, s beletömték mind egy zsákba.</p>
<p>– Pfü! ez a sok piszkos bankó! fitymálódék Tukma uram. Hozzatok
frissen vizet, hadd mosom meg tőle a kezem.</p>
<p>Egy pár bankót bele is tapostak a sárba. «Hagyjátok ott; nagyon
piszkos az már.»</p>
<p>Így szeleltették a pénzt valaha a komáromi Dunaparton…</p>
<p>Komáromi Dunaparton láthatni néha egy embert; öreg, koldús,
negyven esztendős köpönyeg a nyakában, három gallérú, a minek a nap
rég kivette a szinét s öreg foltokat rakott rá az idő és a
viszontagság.</p>
<p>Ott jár, kel a part hosszában, s szeges végű botjával kutatja,
turkálja a szemétdombokat a parton, egy-egy darab papirost talál
néha a szalma közt, azt felveszi, megnézi minden oldalról; talál
néha egy-egy krajczárt is, s akkor még nagyobb dühvel turkálgatja a
szemetet…</p>
<p>Ezer ember közül egy alig tudja már a mondát, hogy ott azon a
helyen hajdanában Tukma uram hordó pénzét szeleltette, s az a
kopott koldus ott most azt keresi, azt <span class=
"pagenum"><a name="Page_214" id="Page_214">-214-</a></span>
kutatja, nem maradt-e ott egy bankó, a mit a szél akkor elvitt, nem
bújt-e el egy-egy tallér, a mi akkor félre gurult?… abból a sok
pénzhalmazból, a mit ő ott szeleltetett.</p>
<p>Hja bizony: pénz elrepűl, pénz elgurúl; addig fogjad, a míg
van!</p>
<hr class="chap" />
<div class="chapter"></div>
<p><span class="pagenum"><a name="Page_215" id=
"Page_215">-215-</a></span></p>
<h2>KÉSZ REGÉNYTÁRGY.</h2>
<p>A közelebbi években feltűnhetett az olvasó közönségnek egy
szenzácziós hír, mely az erdélyi hírlapokban keletkezett, s aztán
megtette körútját valamennyi közegeiben a nyilvánosságnak;
meglehet, hogy még most is utazik.</p>
<p>E hír szerint egy régi kivándorlott magyar főrangú idős hölgy, a
ki Bukarestben lakik, végrendeletében egy fényes nevű erdélyi
család fiatal férfi tagját tette vagyona örökösévé. A hagyaték
készpénzben hatvanezer arany.</p>
<p>Természetes, hogy az elbeszélésnél olyan régi családneveket
használunk, a miket mai nap már élő ivadék nem visel.</p>
<p>A hagyományozó éltes úrhölgy neve Krakovszky grófné, született
Gara Zsófia; az örökösül választott ifjú magyar mágnás az Omodé
család fia, Dezső.</p>
<p>Egy napon a család tekintélyes feje, az öreg báró Omodé Zoltán
kap egy levelet Drakula bukaresti tekintélyes ügyvédtől, melyben
arról tudósítják, hogy az öreg Krakovszky, született Gara Zsófia
grófné, az ő fia javára tett végrendeletet a bukaresti közjegyzőség
előtt hatvanezer arany értékeig. Tegyen ez iránt lépéseket.</p>
<p>Zoltán báró azt felelte erre, hogy ő ezt az egész dolgot nem
tartja valószinűnek, mert az indokolás gyönge. Ha Krakovszky grófné
az ő Dezső fiát azért szemelte ki örökösének, mert az igen
nagylelkű ember, akkor épen olyan okból választhatott volna akárkit
az erdélyi mágnások közül; mert azok mind nagylelkűek: ez az ő
hibájuk.</p>
<p>Erre aztán Drakula ügyvéd azt a felvilágosító választ
<span class="pagenum"><a name="Page_216" id=
"Page_216">-216-</a></span> küldé, miszerint a hagyományozó nem
puszta rokonszenvből, de tartozó kötelességből hagyományozza a
vagyonát Omodé Dezső bárónak, miután létezik az Omodé-család
osztályos ágai között egy szerződés, a mit azok 1715-ben kötöttek,
s melynek pontozatai szerint, ha az egyik ág deficiál, annak a
vagyona az életben maradóra száll vissza, Krakovszky grófné pedig
ennek a fiatalabb Omodé ágnak az utóda. Emlékezhetik rá a gróf,
hogy az utolsó Omodé leány az ifjabb ágból egy báró Garához ment
nőül. A házasság szerencsétlen volt, válóper vetett neki véget. A
szentszék az asszonynak ítélte oda az egyetlen gyermek, egy hat
éves leány gondnokságát. Az apa erre, hogy az ítéletet kijátszsza,
elszöktette lányát az anyjától, kiment vele külföldre, ott
városról-városra járt, untalan változtatva a tartózkodási helyét, s
leányát tizennégy éves koráig férfiruhában járatta, hogy az anya
által felhívott hatóságok rá ne találjanak, míg egyszer aztán
átvetődött Angliába; ott a leány megismerkedett Krakovszky lengyel
gróffal, a ki naturalizált angol alattvaló volt. A báró kénytelen
volt az ismeretség következményeit elfogadni s nőül adta a leányát
gróf Krakovszkyhoz, a ki aztán nagy szerepet játszott a 47-iki
lengyel forradalomban; onnan megmenekülve, nejével együtt
Bukarestbe költözött, megmentve neje hozományát is, a mit az
apjától kapott. Ime ez az a most már az élet utolsó lépcsőjén álló
asszonyság, a ki az ifjú Dezső bárót örökösévé szándékozik tenni; a
hatvanezer arany pedig valóságos családi hitbizomány: nyugodt
lélekkel elfogadható.</p>
<p>Ez a felfedezés fölöttébb megdöbbentő volt. Azt, hogy az
Omodé-család osztozó ágai között százhetven esztendővel ezelőtt egy
ilyen szerződés köttetett, nem tudhatta senki, mint olyan
családtagok, a kik e titkos szerződés egyik példányának birtokában
voltak. Az egyik példányt most is az Omodé-család titkos levéltára
őrzi, biztos zár alatt; a ki annak a tartalmát ismeri, csak a másik
példány birtokosa lehet. <span class="pagenum"><a name="Page_217"
id="Page_217">-217-</a></span></p>
<p>De még meglepőbb volt az a fiúruhában rejtve utaztatott leányról
szóló monda, mert ez meg már épen írásba sincs téve; ezt mint
valami nem dicsekedésre való esetet csak bizalmas órákban szokták a
család nagyasszonyai elregélni ifjabb családtagoknak, vagy nagyon
meghitt embereiknek; a házból ez a titok ki nem szivárgott soha.
Ebben kell lenni valaminek.</p>
<p>Omodé Zoltán báró megbízta az ügyvédjét, doktor Poprádyt, hogy
utazzék le Bukarestbe, és járjon utána e talánynak.</p>
<p>Az ügyvéd lement, felkereste a kollégáját, Drakulát, abban egy
derék tekintélyes jogtudóst ismert meg, a ki nagyszerű irodát tart.
Az maga elvezette őt a közjegyzőhöz, a ki előtt a végrendelet fel
lett téve, s azonkívül is akárkitől kérdezősködött az ügyvéd gróf
Krakovszkynéről, mindenkitől azt a választ nyerte, hogy az egy jól
ismert asszonyság, a ki harminczhat év óta lakik Bukarestben, s a
legelőkelőbb házakhoz bejáratos.</p>
<p>Ekkor indult el aztán dr. Poprády, semmit el nem mulasztva, a
mit az óvatosság diktál, a rejtélyes úrhöly felkeresésére.</p>
<p>A grófné szállása nem volt fényes, de kényelmes, egyszerű;
csupán egy öreg asszony volt mellette, a ki ápolta. Épen az
orvosával találkozott az ajtóban az ügyvéd.</p>
<p>Mondta, hogy beszélni óhajt a grófnéval. Az bajos lesz, mert az
asszonyság haldoklik.</p>
<p>Ez már baj! De az ügyvéd mégis beküldte hozzá a névjegyét,
ráirva, hogy az Omodé-család megbizásából van itten.</p>
<p>Erre az ápolónő azt mondá, hogy tessék besétálni.</p>
<p>Az ügyvéd egy összeroskadt, asthmatikus fuldoklással lihegő öreg
nőt látott maga előtt, körülrakva az orvosi tudomány minden
életmentő szereivel; (de szépen le tudná itt irni Zola barátom a
köpőládákat!) de neki mint a féle fiskálisnak nem azon járt az
esze, hogy azt jegyezze fel apróra, a mi egy regényirónak
szükséges; hanem reálisabb <span class="pagenum"><a name="Page_218"
id="Page_218">-218-</a></span> vizsgálatot tartott, s látlelet
nyomán fel is fedezett három nagy rézzel kivert ládát a szobában, a
miken patent lakatok függtek; egyen vexir-zár is volt, a mit nem
szoktak hiába alkalmazni.</p>
<p>Hát biz az öreg asszonyság nagyon gyengén tudta már adni a szót,
kétannyit zokogott és három annyit köhögött, mint beszélt; de végre
mégis csak ki lehetett venni a szavaiból, mennyire örül, hogy
kedves rokonai ott az elhagyott hazában még is figyelmükre
méltatták. Kissé későn jött már a megemlékezés: az ő napjai meg
vannak számlálva. Pedig milyen nagyon óhajtaná, ha hosszú távollét
után ismét a kies Erdély üdítő balzsamos levegőjét szívhatná, s
hamvai a haza földében nyerhetnének nyugalmat.</p>
<p>(Az ügyvéd könyekig érzékenyül. Egy katarrhalis roham véget vet
a beszédnek.)</p>
<p>Dr. Poprády alig töltött egy órát az érdekes beteg ágya mellett,
s az idő alatt két helyről is jöttek kérdezősködni a grófnő
hogyléte iránt. Az egyik posta az angol követségtől jött; a másik
az orosztól. Az ügyvéd meggyőződött róla, hogy ezek nem fogadott
statisták, hanem valóságos követségi hivatalos közegek. Ez a hölgy
tehát kétségtelenül nevezetes állást foglalhat el a bukaresti
társas életben.</p>
<p>Nem késett azonnal táviratozni megbizóinak a tapasztaltak felől,
hozzáadva jogtanácsadói véleményét, miszerint czélszerű volna az
öreg rokont haza vitetni az Omodé családnak; nehogy annak a halála
esetén a vagyona kézen-közön eltűnjön.</p>
<p>A válasz visszaérkezett: szivesen látják az öreg rokont az Omodé
kastélyban.</p>
<p>A beteg grófnő, orvosa beleegyezésével, ráhagyta magát biratni,
hogy párnái közé burkolva, vasúti kupéba pakoltassa magát, (a vasút
egész az Omodék ős lakhelyéig vezet); a rézveretes ládák közül
kettőt, mint utazó podgyászt feladtak, a harmadikat a vexir-zárral
a hálókupéjába kivánta elhelyeztetni, mert abban értékes kincsei
vannak.</p>
<p>Szerencsésen megérkezett Omodélakra, az ifjú Dezső <span class=
"pagenum"><a name="Page_219" id="Page_219">-219-</a></span> báró
kastélyába; ott igazi atyafiságos előzékenységgel fogadták. Fiatal
nő volt a háznál, három kis eleven sarjadék, teljes családi
boldogság. Apró és nagy igyekezett mindenképen kedvében járni a
kedves vendégnek.</p>
<p>És az a drága balzsamos erdélyi levegő valóban csodát mívelt; a
haldokló asszonyság szépen felgyógyult, elhagyta az ágyat; együtt
ülhetett az étkezéshez a családdal; ő foglalta el az asztalfőn a
helyet s aztán beszélt naponta mindenféle régi történtekről, a mik
az Omodé családot érdekelték, s e közben napról-napra jobban
kitűnt, hogy a család mindennemű összeköttetéseivel mennyire
ismerős.</p>
<p>Ez így ment tavasztól őszig.</p>
<p>Őszszel egy vadászaton összejön a fiatal Dezső báró a felesége
testvérével, Bálvándy Elemér gróffal, a ki igen éles eszű férfiú, s
az országos ügyekben is nagy befolyású állást foglalt el. Elmondja
neki, hogyan szaporodtak meg ők egy nagynénével, a ki ellen neki
gyönge skrupulusai kezdenek támadni.</p>
<p>Bálvándy Elemér gr. azt mondja erre a sógorának, hogy majd
végére jár ő a valóságnak, Dezső báró csak vadászsza itt tovább a
rőtvadat, az alatt majd ő bejelentetlenül meglepi az omodélaki
kastélyt. Azzal rögtön odautazott, s a testvérhugát találva a
kastélyban, elmondá neki egyenesen, hogy ő a rejtélyes nagynénét
kitudakolni jött ide. Egyedül kiván vele beszélni.</p>
<p>Az öreg asszony egy csöppet sem jött zavarba, mikor Elemér gróf
azzal a kérdéssel kezdte az ismerkedését, hogy mondja meg a
tisztelt asszonyság, hogy valósággal mi a neve, és hová való?</p>
<p>Ismételte, hogy ő Gara leány, Omodé ivadék, a lengyel forradalom
után telepedett le Bukarestben, ott leánynevelő intézetet nyitott,
mely kitünő hírben állt, s fényes jövedelmet hajtott; a magyar
szabadságharcz után számos magyar menekültnek volt nála kész
szállása, ellátása: valamennyi 48/9-iki czelebritással mind a
legszivélyesebb viszonyban állt. Ez okozta későbbi veszedelmét;
mert a <span class="pagenum"><a name="Page_220" id=
"Page_220">-220-</a></span> mint az 1854/5-iki török-orosz háború
kitört, a dunai fejedelemségeket megszálló osztrák hadsereg
főparancsnoka, gr. C...i altábornagy, a magyar szabadsághősökkel
fentartott barátságáért a nevelőintézetet bezáratta, felszereléseit
elkoboztatta. Később ugyanez a baleset ismétlődött vele a második
orosz-török háború alatt. Akkor meg az orosz főhadparancsnok
koboztatta el a nevelőintézetét. E miatt ő diplomacziai úton
keresetet is indított mind az osztrák, mind az orosz kormányoknál.
Amazon 24 ezer arany, emezen 20 ezer arany követelése van. Ezeket
mind hiteles okiratokkal igazolja a gróf előtt, a ki meggyőződhetik
róla, hogy az öreg asszonyságnak a két kormányon van 44 ezer arany
követelése, a mit az angol kormány hathatósan támogat, mivelhogy
Krakovszky angol honpolgár volt. De ezen a követelésen felül van
azután még az a bizonyos 60 ezer arany, a mit örökségül
elhagyományozott az unokaöcscsének, Omodé Dezső grófnak.</p>
<p>Elemér gróf csendesen hallgatta végig azoknak a nagynevű
férfiaknak az elsorolását, a kik Krakovszky házánál megfordultak
Bukarestben. Azok között egy név ragadta meg a figyelmét:
«Rikay».</p>
<p>– Többször megfordult Rikay a grófnénál?</p>
<p>– Csaknem mindennapos volt.</p>
<p>Ez a Rikay kalandokkal gazdag életéről ismeretes kivándorolt
erdélyi magyar. A többek között arról is nevezetes, hogy Cuza
fejedelemnek egy politikai ellenfelét, az opponáló bojárok vezérét,
C....ut párbajban agyonlőtte, s Cuzának nagy kegyeltje volt.</p>
<p>Most már tisztulni kezdett a rejtély köde.</p>
<p>Ugyanez a Rikay ifjabb éveiben az Omodé családnak titkára volt;
ő rendezte azoknak a titkos levéltárát. Ő általa tudhatta meg
valaki más az 1715-iki családi szerződés titkát, a kivándorolt Gara
grófról, meg az ő férfiruhában rejtegetett leányáról szóló
legendát, s az egyéb benső családi élet mozzanatait.</p>
<p>De a beszédessé vált öreg asszonyság jóhivő publikumra
<span class="pagenum"><a name="Page_221" id=
"Page_221">-221-</a></span> vélvén találni, még tovább ment a
bizalmaskodásban. Elmondá, hogy ő járt Pesten is, Bécsben is,
sorban ismerős az ország czelebritásaival; Andrássy Gyula gróffal,
Kálnoky miniszterrel; többször igénybe vette Deák Ferencz
közbenjárását, és egy ízben Lumnitzer főorvossal is konzultáltatott
egészségi állapotja fölött.</p>
<p>– Akkor is ott lakott Deák Ferencz abban a pompás szállásában az
angol királynénál, a melyiknek az erkélye a Dunára szolgál?</p>
<p>– Igenis. Engemet is ott fogadott az erkélyen ülve.</p>
<p>(Deáknak soha sem volt fényes szállása erkélylyel a Dunára.)</p>
<p>– Hát Lumnitzer főorvos már akkor elvesztette a félszemét, a mit
egy operáczió alkalmával a lepattant kés hegye sértett meg? kérdé a
gróf.</p>
<p>– Oh igen. Már akkor fekete köteléket viselt a szemén.</p>
<p>(Lumnitzer főorvos pedig hála az égnek, most is mind a két szeme
világát épségben bírja.)</p>
<p>Bálvándy gróf tisztában volt már vele, hogy mit higyjen az öreg
asszonyságról.</p>
<p>Ajánlotta magát, s kimenve a nővéréhez, azt mondá neki:</p>
<p>– Ti egy raffinált csalót hoztatok a házatokba. Ez valami nagy
galibába akar benneteket keverni; iparkodjatok szép szerével
megszabadulni tőle minél előbb.</p>
<p>Azzal hazament.</p>
<p>De alig szállt le a kocsiról, midőn sarkába hág a nővérének a
távirata.</p>
<p>«Siess vissza! Az ügy igen váratlan fordulatot vett.»</p>
<p>Bálvándy gróf rögtön visszatért Omodélakra.</p>
<p>– No hát mi történt?</p>
<p>– Itt van Budapestről egy Stibor nevű államhivatalnok, a ki
reklamálja Krakovszkynét, mert az az ő nagynénje.</p>
<p>A pesti látogató egy igen derék szolid férfi, a ki előadja a
grófnak, hogy az a bukaresti Krakovszkyné asszonyság <span class=
"pagenum"><a name="Page_222" id="Page_222">-222-</a></span> soha
sem volt Gara leány, Omodé ivadék; hanem tisztességes budai polgári
családból eredett Stibor leány; innen vándorolt ki Bukarestbe; ő
nagyon jól ismeri, volt nála többször, a míg nevelő-intézetet
tartott, a hol nagyban ment minden. El nem képzelheti, hogy mi oka
van az öregnek ezt a komédiát játszani az Omodé családdal.</p>
<p>– Tessék bejönni hozzá! mondá a gróf a pesti úrnak.</p>
<p>Krakovszkyné akkor megint halálosan ágyfekvő beteg volt
egyszerre.</p>
<p>– Persze, hogy ő az, sugá Stibor úr s odalépett hozzá, nyájasan
megszólítva. – Kedves nénémasszony.</p>
<p>Krakovszkyné elbámulva tekinte a megszólítóra.</p>
<p>– Kicsoda az úr? Soha sem láttam az urat.</p>
<p>A jámbor hivatalnoknak szeme-szája nyitva maradt erre a
végkielégítésre. Úgy jött ki a szobából, mint a kit
leforráztak.</p>
<p>– De pedig becsületemre mondom, szólt a grófnak, mikor
megzavarodásából magához tudott térni, hogy ez az én valóságos
nagynéném. Én nem csalatkozom.</p>
<p>– Hát tudja ön mit? szólt a gróf. Majd később, mikor az egész
család ebédhez ül, jőjjön be kegyed az öreg asszonysághoz egyedül
és beszéljen vele magára. Én a szomszéd szobában két hiteles
személyt fogok elrejteni, úgy, hogy ő észre ne vegye, a kik a
kettőjök között folyó beszédet kihallgasák.</p>
<p>Akként történt. Mikor az ebéd óráját csengették a kastélyban,
Stibor úr bejött egyedül az öreg asszonyság szobájába; a
mellékszobában pedig ott volt a helység jegyzője és a lelkész.</p>
<p>De ezuttal nem volt már az öreg asszony halálos beteg; hanem
dühösen ugrott fel az ágyából, s rátámadt a látogatójára.</p>
<p>– Te ostoba! Mit jösz nekem ide a nyakamra? Az ördög hozott ide,
hogy engem a jó nyugodalmas helyemből kizavarj, mikor itt olyan jó
dolgom van, a milyen soha életemben nem volt. <span class=
"pagenum"><a name="Page_223" id="Page_223">-223-</a></span></p>
<p>– De édes néném, hiszen mi is épen olyan gondosan ápolgatnánk,
ha hozzánk jönne. Aztán mi ránk szegény családos emberekre sokkal
jobban ránk férne az a hatvanezer arany, a mi az ilyen dúsgazdag
uraságnál számot sem vet.</p>
<p>– Hallgass, szeleburdi; nincs nekem hatvanezer krajczárom
sem.</p>
<p>– Hát azok a nagy összegek, a miket a nevelőintézete bezáratása
miatt kárpótlásul követel a kormánytól.</p>
<p>– Az igaz, hogy én követelem, de azoknak meg nagy okuk van, hogy
meg nem adják; mert nem politikai magaviseletem miatt zárták be az
én magasabb leánynevelőintézetemet; hanem azért, mert gazdag bojár
urak jártak oda, a kik olyan tudományokra tanították a leányokat, a
miket azoknak nem szükség a nevelő-intézetben megtanulni. Azért
csak fordulj meg, eredj; ebédre csengettek. Nekem is hadd hozzák a
becsináltomat.</p>
<p>De biz a becsinált helyett maga jött be hozzá Elemér gróf, s azt
mondá neki:</p>
<p>– Drága úrhölgy. Itt van ötven forint úti költségnek. Tessék
azonnal felkerekedni, összepakolni és elutazni, a mely irányban
legjobbnak találja.</p>
<p>A veszedelmes nagynéne egy szót sem szólt ellene, felkelt és
készült az úthoz.</p>
<p>– Még egy szót asszonyom. Kegyed három ládát hozott magával ebbe
a kastélyba. Nehogy valamikor azt mondhassa, hogy azokban kincsei
voltak, a mik egy erdélyi mágnás házában vesztek el, hát most
sziveskedjék ön az általam ide hozott szolgabiró előtt sorban
felnyitogatni a ládáit és megmutatni azoknak a tartalmát.</p>
<p>Ennek is meg kellett történni.</p>
<p>Hát mi volt a ládákban? Holmi asszonyi czókmókon kivül egy nagy
csomó muszka proklamáczió és kisebb-nagyobb szolgálatok fejében
tett utalványok bizonyos összeg rubelekre. <span class=
"pagenum"><a name="Page_224" id="Page_224">-224-</a></span></p>
<p>Persze, hogy Stibor úrnak sem kellett többet a nagynéne.</p>
<p>Az még abban az órában eltünt a ládáival együtt búcsúvétel
nélkül. Azt hiszik hazatért Muszkaországba.</p>
<p>Milyen szép regényt irhatna ebből valaki, a ki ért hozzá. Én
pedig átengedem.</p>
<hr class="chap" />
<div class="chapter"></div>
<p><span class="pagenum"><a name="Page_225" id=
"Page_225">-225-</a></span></p>
<h2>EGY CSALÁD DRÁMÁJA.</h2>
<p>Sok olyan történetet olvastat el velünk az élet, a mit ha
regényben olvasnánk, azt mondanánk rá, hogy a költőnek rettenetes
volt ugyan a fantáziája, de nem volt valószinű.</p>
<p>Azt is megkérdenők tőle, elbeszélése végén, hogy hol itt hát a
költői igazságszolgáltatás?</p>
<p>Pedig a sors a legnagyobb regényiró!</p>
<p>Most egy esztendeje épen: István király napján egy kis vidám
baráti kör gyült ösze nálam széchenyi-hegyi gunyhóm eresze alatt;
irók és szinészek.</p>
<p>Rokonszenv, régi ismeretség, fesztelen jó kedv fűzték egymáshoz
a vidám társaságot, melynek legvidámabb, legrokonszenvesebb tagja
volt egy fiatal nő, ki a szinpadon a közönség tapsait, az életben
ismerői becsülését vívta ki. E nő volt Hegedűsné.</p>
<p>Férjét mindenki, a ki ezelőtt egy évvel látta, a
legmulatságosabb embernek ismerte, ki adomáival az egész társaságot
folytonos derüben tudta tartani, ki különösen kedves ember volt
akkor, mikor lakoma vége felé, – arczának históriai hasonlatossága
miatt Mátyás királyhoz, – elkezdte azt állítani, hogy ő valóban
az.</p>
<p>Azután még egy harmadik is volt itt, ki egyik nő öléből a
másikéba vándorolt, a boldog ifjú pár három éves kis gyermeke;
alakjára nézve valóságos kis Hegedűs; apjának zömök miniatur képe,
gyémánt kiadásban; ez épen olyan vidám, olyan mulatságos fiú volt,
mint az apja. Anyja élt-halt érte, soha el nem hagyta magától,
<span class="pagenum"><a name="Page_226" id=
"Page_226">-226-</a></span> azért nem is járt olyan mulatságba, a
hova gyermekét magával nem vihette. Kedvencz neve ez volt előtte «a
kis kuntyorka».</p>
<p>A késő est oszlatta el a vidám társaságot, mely most már három
tagjával kevesebb.</p>
<p>A szép, a kedves fiatal asszony, a népdalok tünde énekesnője, a
mindenkitől ünnepelt, becsült nő egy hónap mulva meghalt; meghalt
menthetlenül, mint a kit valami láthatlan átok fogott meg; ki
koporsójánál legforróbb könyeket hullatott, az orvosa volt, ki
először megmenté a drága életet, s miután egy végzetes percz
hevélye újra visszadönté őt romboló bajába, néhány óra mulva
segíthetlenül látta őt felbomlani.</p>
<p>A haldokló nő árva gyermekét síró orvosára hagyta; igérte, hogy
nemsokára érte fog jönni. Tömérdek nép kisérte őt a temetőbe, s
azután még sok ideig minden nap el volt halmozva sírja friss
virágkoszorúkkal, miket baráti visszaemlékezés és fájó kegyelet
hordott oda.</p>
<p>Férje, a jókedvű anekdotamondó, igen különösen kezdte magát e
naptól fogva viselni.</p>
<p>Harmadnapra neje temetése után ismét beáll hozzánk kerti
lakásunkon, s azt kérdi nőmtől:</p>
<p>– Nincs-e itt a feleségem?</p>
<p>Válaszolnak rá, hogy nincs.</p>
<p>– Hm, különös; pedig nekem azt igérte, hogy itt lesz. Már három
nap óta keresem, itt sincs, otthon sincs, sehol sem találom.</p>
<p>Nőm ekkor szivesen unszolá, hogy üljön le és ebédeljen
velünk.</p>
<p>– Oh, mit gondolnak? felelé ő. Hisz én nem eszem semmit. Soha
sem eszem én semmit.</p>
<p>És valóban, már akkor három nap óta nem evett semmit.</p>
<p>Azzal megfordult, nem köszönt senkinek s két óra mulva már ide
át volt a kerepesi temetőben, ott feküdt felesége sírja mellett, és
sirt egész késő holdvilág feljöttéig, és <span class=
"pagenum"><a name="Page_227" id="Page_227">-227-</a></span>
égreemelt ujakkal esküdött neki valamit; de azt senki sem hallotta,
hogy mit?</p>
<p>És valóban nem evett azóta; hanem annál inkább ivott: ivott az
éhség ellen, ivott a szomj ellen, ivott a bánat ellen, ivott az
álmok ellen; ivott a halálért. Ha éhes volt, tejet ivott, ha
szomjas volt, erős borszeszt; ez tartá fenn, ez ölte meg.</p>
<p>Különös volt azt látni a pohár mellett. Néha úgy tett, mintha jó
kedve volna már; tréfálni, enyelegni kezdett, egyszerre azután
szikrákat hánytak szemei; elkezdett ordítani, sírni olyan hangokon,
a mikben nem volt semmi emberi.</p>
<p>Hanem azért rendes életmódot követett. Reggel a próbákon meg
kellett jelennie, azután ki kellett menni a temetőbe, este megint a
szinházban teljesíteni hivatását, s azután megint ki a temetőbe.
Mikor és hol szokott aludni, azt senki sem tudja. De a temetőben
mindennap meg lehetett őt találni.</p>
<p>Erős, vasalkatú férfi volt, ruganyos kedélylyel, gazdag költői
érrel; három hó mulva neje halála után találkoztam vele a szinház
csarnokában, már ekkor egy roskatag, ingadozó alak volt, mélyen
beesett szemekkel, bárgyú, lélektelen tekintettel; lopva akart
előlem elosonni, én útját álltam, s egyenesen rátámadék.</p>
<p>– Barátom, a mit ön elkövet, az nem gyászolás többé, hanem
gyávaság.</p>
<p>– Hát nem tudja, hogy elvesztettem nőmet? kérdé tőlem tompa
hangon, mintha feltenné rólam, hogy előttem ez még titok.</p>
<p>– Kedves bajtársam, vesztettünk mi már drágábbat is, mint egy
asszonyt, s nem estünk miatta kétségbe.</p>
<p>– Igaz, igaz; hebegé ő egyszerre felvillanó szemekkel, s kezemet
forrón megragadá, mint ki szavamat elérté; vesztettünk mi már
nagyobbat is.</p>
<p>– Nem szabad a férfinak elhagyni magát; nem adta önnek
tehetségeit bitangra a sors, önnek kötelességei vannak hazája
iránt! <span class="pagenum"><a name="Page_228" id=
"Page_228">-228-</a></span></p>
<p>– De mikor olyan sokat vesztettem, sóhajtá ő, s ismét
visszaesett elébbi mélaságába.</p>
<p>Az ember szíve összeszorult, így látva egy férfit, kit két muzsa
ihlete emelt költővé és művészszé.</p>
<p>– Miért nem menekül ön iróasztalához? A muzsák legjobb
védelmezők a kisértetek ellen. Kezdjen ön egy olyan szép műhöz,
mint a «Róma leánya» volt, ez lelkét be fogja tölteni; higyje el
nekem, a költészet a legnyugodalmasabb menhely a világ minden
fájdalma ellen.</p>
<p>E szavakra villogni kezdtek beesett szemei, kezemet szorongatá,
s azzal vált el tőlem, hogy sokat fogunk még majd erről
beszélgetni; mondá, hogy vannak igen szép tárgyai; azokat elmondja
nekem.</p>
<p>Ekkor beszéltem vele utoljára.</p>
<p>Már a költői géniusnak sem volt fölötte hatalma többé. Lelke és
teste sokkal nagyobb meghasonlásban voltak egymással, mint hogy
válni ne akartak volna. Egészen elvetette magát; nem sokára
szinházi szerződése is letelt, s nem újíttatott meg. Most már
igazán nem volt hová mennie, mint a temetőbe.</p>
<p>Csak az volt még ránézve terhes, hogy onnan néha vissza is
kellett jönni. Úgy sietett odajutni, hogy végkép ott
maradhasson.</p>
<p>Barátai, kik látták szemeik előtt árnyékká válni az egy év előtt
oly életerős, oly kedélydús férfit, komolyan unszolák, hogy hagyjon
föl ez életmóddal, mert ez a halálba vezet.</p>
<p>– Jó helyre vezet, felelé ő.</p>
<p>Emlékezteték gyermekére. Megtámadák atyai érzelmeit. Mi lesz
abból, ha ő is meghal?</p>
<p>– Az sem fog sokáig élni. Elvégeztük mi azt Linával, hogy együtt
fogunk lakni ottan. Majd a kis kuntyorka is ott lesz.</p>
<p>Erre aztán minden ember azt mondta, hogy így beszél az, a ki
részeg, poéta és komédiás egy személyben.</p>
<p>Pedig hát igaza volt. <span class="pagenum"><a name="Page_229"
id="Page_229">-229-</a></span></p>
<p>Néhány hét előtt neje után ment a férj, és mindenki, a ki hallá,
hogy meghalt, azt felelte rá, hogy czélt ért.</p>
<p>A lapok hirdették, hogy a boldogult ifjú pár gyermekét nemes
szivü orvosuk, doktor Bókai és neje fogadták gyermekül, s a kik
ismerik a férjet és nőt, az mondák rá: boldog gyermek! milyen jó
apát, jó anyát nyert másodszor is!</p>
<p>De már ez mind hiában volt. Hiában apai gond, anyai ápolás,
játszó testvérek, mosolygó jóllét, orvosi tudomány, emberi
rokonszenv! Máskép végeztek felőle azok «odalenn».</p>
<p>Már apja temetésekor panaszkodott a gyermek, hogy olyan hideg az
a koporsó, ne vigyék hozzá közel; ő úgy fél a temetőben; vigyék
onnan haza.</p>
<p>Nemsokára ő is megbetegedett.</p>
<p>Gyámatyja, ki mint a «szegénygyermek-kórház» főorvosa, ezreket
ment meg évenkint e kisded szenvedők közül: épen annál, kit úgy
szeretett, mint gyermekei testvérét, hiába meríté ki tudományát;
mást határoztak felőle «odalenn».</p>
<p>Mikor már látta, hogy nem mentheti meg, arczképét akarta bírni a
kedves gyermeknek, de ez észrevette a szándékot s rimánkodni
kezdett: «Ne fessenek le engem: nem akarok én még meghalni.»</p>
<p>Honnan tudta a gyermek, hogy ez a két eszme így következik
egymásra?</p>
<p>Utolsó éjszakáján gyakran fölriadt s fogadott anyja nyakába
kapaszkodva kiálta:</p>
<p>– Anyám, engemet hívnak; de én nem akarok elmenni nagyon hívnak.
Ne ereszszenek el.</p>
<p>Pedig mégis el kelletett neki mennie oda, a hova hívták.</p>
<p>Pár hétre atyja temetése után a gyermeket is eltemették.</p>
<p>Apja és anya sírjaik között volt még egy kis hely, a hová egy
olyan kis koporsó elférhetett; oda ástak neki <span class=
"pagenum"><a name="Page_230" id="Page_230">-230-</a></span> sírt a
kettő közé, úgy, hogy csak egy keskeny földréteg választá el
amazoknak sírüregeitől.</p>
<p>És a mint lebocsáták a gyermeket a sír fenekére, a mint
megmozdult fölötte a búcsúima hangja, ime egyet mozdult a koporsó,
s benyomva az elválasztó földet anyja sírja felől, a gyermek
koporsóstól együtt odaborult anyja keblére.</p>
<p>Most ott pihennek mind hárman.</p>
<p>És annak csak egy éve még, hogy ennél az asztalnál hallottuk
mindháromnak vidám kaczaját összevegyülni.</p>
<hr class="chap" />
<div class="chapter"></div>
<p><span class="pagenum"><a name="Page_231" id=
"Page_231">-231-</a></span></p>
<h2>A SZEGEDI ÉLETMENTŐK.</h2>
<p>Nem azok a nagyobb hősök, a kik az ágyútűznek nekimennek, embert
ölni; hanem, a kik ennek a viznek nekimentek embert
megszabadítani.</p>
<p>A szegedi gáttörés hírére rögtön neki indult egy csoport
képviselő, újságiró, nem várva meghivást, megbizatást,
pártkonferencziát és napirendre kitüzését a «szőnyegen fekvő kérdés
megoldásának»: Szeged lakosságát megmenteni.</p>
<p>Pedig rettenetes darab munka volt az, csak odáig is eljutni.</p>
<p>A kik próbálták már nagy viharban a Balatonon átkelni a
Kisfaludy gőzössel, képzeljenek egy a Balatonnál még háromszorta
mélyebb tavat, a mi már az adriai tengerrel versenyez, s azon egy
flotillát közönséges pontonokból, a miket a hegymagas hullám mint a
lapdákat hajigál gerinczein keresztül; azokon ültek a mi
életmentőink. A távol Szegedről átcsillámló vésztűz volt a világító
tornyuk.</p>
<p>Az egész flotillát Sváb Károly képviselő vezette, a ki e vidéken
legjáratosabb. A vihar azonban szétszórta a járműveket s egy
közülök, Krajcsik Ferencz képviselőé, a szegedi vásártér közelében
a legveszedelmesebb helyre jutott. Ott holmi kertek és állások
voltak, a miket eltakart a hullám, hanem a palánkok sűrűn levert
karói ott maradtak a viz fenekén. Mikor aztán a hullámhegy
meg-megnyílt a dereglye alatt, egyszere felmeredtek a veszedelmes
czölöpök az ár közül; ha egyhez közülök <span class=
"pagenum"><a name="Page_232" id="Page_232">-232-</a></span>
hozzácsapódik a hánytvetett hajó, menthetlenül odavész. Fél órai
kétségbeejtő küzdelembe került, míg a tapasztalt evezősök ez
elátkozott korallzátonyszerű kelepczéből ki birtak vergődni. A
jéghideg orkán megdermeszté ökleiket az evező lapáton, s testükre
fagyott az átizzadt öltöny.</p>
<p>Így jutottak el Szegedre.</p>
<p>Hogy minő volt az általános pusztulás képe, azt leirták mások,
én csak az epizódokat gyűjtöm össze.</p>
<p class="center">*</p>
<p>«Jókai uramnak» híják a derék embert – a keresztnevét nem tudtam
meg, pedig szivesen kötnék vele atyafiságot, – a kire rá bízta a
felügyelő mérnök a hosszú gáton az egyik veszedelmes
gátcsuszamlásra való felügyelést. Éjfél felé a mérnök aggódni
kezdett, hogy vajjon helytt áll e Jókai uram a gáton? s elment maga
utána nézni. Hát ott találja Jókai uramat, épen a gátcsuszamlás
közepén fekve, s a bundájába takaródzva, nyugodtan aludni.</p>
<p>– Az Isten szerelméért! kiált, az alvót felköltve a mérnök, hogy
fekhetik ön ide, épen a veszedelmes helyre?</p>
<p>– Hát csak azért feküdtem ide, hogy ha mozdul a kutya, hát
mindjárt észrevegyem.</p>
<p class="center">*</p>
<p>A mint az életmentők dereglyéikkel bejárják a várost, (a mi még
város belőle, ott a háztetők, falak kilátszanak), egy udvarban
megpillant Krajcsik képviselő két nagy bortaposó kádat, két
akáczfához kikötve, a mik ott himbálóznak szépen a hullám fölött.
Oda eveznek. Hát az evezőcsapásokra csak felüti ám a fejét az egyik
kádból két polgártárs, pipa a szájában.</p>
<p>– Hozta Isten az urakat! Hát mi járatban vannak?</p>
<p>– De önök mit csinálnak itt abban a kádban? <span class=
"pagenum"><a name="Page_233" id="Page_233">-233-</a></span></p>
<p>– Hát «jó minékünk itt laknunk», várjuk, míg elmegy a viz.</p>
<p>A derék emberek, a mint a rohanó árviz jött, nagy nyugodtan
előhúztak két kádat az udvarra. Az egyikbe behelyezték az
asszonyaikat, párna, dunna közé, a másikba magukat, odaraktak két
hétre való eleséget, aztán kötelekkel megkötötték a kádakat az
akáczfákhoz s várták, hogy hadd jőjjön a viz. Az aztán fölvette
őket kádastól, mint a horgonyra kötött hajót, s ők ott várták egész
lelki nyugalommal, hogy elmuljék a veszedelem. Alig lehetett az
egyik férfit, meg a két asszonyt nagy könyörgéssel rábeszélni, hogy
engedjék magukat e veszedelmes helyzetből kiszabadítani. A másik
férfi azután is ott maradt a kádban. Ő nem hagyja ott a házát.</p>
<p>Hány emberélet veszhetett el a családi tűzhelyhez való
ragaszkodás miatt!</p>
<p class="center">*</p>
<p>Egy rom tetején, a minek födelét elvitte az ár, egy másik háznak
a födeléből, a mit meg odahozott, az ottmaradtak hirtelenében
állást hevenyésztek, arra felhordták a családjukat, aztán a kutyát,
baromfit, még a sertéseket is. Az utóbbiak nagy flegmával néztek ki
a szarufák közül, fejüket a falon kidugva, míg a gazdaasszony tüzet
rakott és levest főzött a gyermekeinek. Köröskörül az özönviz!</p>
<p>Ezeket épen nem lehetett onnan lecsalogatni.</p>
<p>«Ha mindenünk itt vész, veszszünk mi is!»</p>
<p class="center">*</p>
<p>Egy szép fiatal menyecske jön az életmentőkhöz, panaszolva, hogy
az ő férje a hódmezővásárhelyi munkások közül való volt: a többiek
már mind hazatértek, csak ő nem került vissza. Segítsenek neki őt
megkeresni. Segítettek. Sok tudakozódás után rájöttek, hogy a
fiatal nő férje az illovai szélmalomba menekült, a miről már tudták
<span class="pagenum"><a name="Page_234" id=
"Page_234">-234-</a></span> akkor, hogy összeomlott. Az odaevezők
csak a romokat találták már. A mint ott vizsgálódnak, egyszer egy
nagy hullámcsapás egy nagy férfi főt emelnek ki a vizből.</p>
<p>– «Az az én uram!» sikolt föl az asszony. Ráismert arczára.</p>
<p>Odaeveztek, hogy kiemeljék a vizből. Nem lehetett. A hullára
hurkolt kötél elszakadt s az nem mozdult meg. Három nehéz malomkő
feküdt az altestén, az szorította le. A szélmalom padlásán voltak
felhalmozva az elkopott malomkövek, s mikor a hullám föláztatta az
épület talapját, ez a tömérdek kő egyszerre odazuhant az alájok
sereglett huszonegy menekültre, s még most sem lehet hozzájok férni
a malomkövektől.</p>
<p>A szegény asszonyt félőrülten vitték el onnan.</p>
<p class="center">*</p>
<p>Egy másik félőrült nőt a háza tetejéről szabadítottak meg. Ez a
t...i nótáriusné volt. A vész kezdetén ő maga a leányával együtt a
padlásra menekült. A férje azonban biztosabb helyet szándékozott a
számukra készíteni két vaságyból, a miket az udvaron fölállitott s
azokra deszkát rakott keresztül. Azt hitte, hogy olyan magasra nem
hág a víz. Az áradat azonban az emelvényen is túlnőtt. S mikor
aztán a nő látta a padlásról, hogy a férjét már kezdi elborítani a
viz, kiáltozott neki, hogy kapaszkodjék bele a hozzá lecsüggő
ákáczfa galyaiba s oda meneküljön. A férj úgy tett, de alig fogta
meg a galyat, a mint a vízár elsodorta, s aztán oly szerencsétlenül
vitte neki a fának, hogy a feje annak a két ága közé szorult, s
minthogy a nehéz bundája aláhúzta, nem bírta magát kiszabadítani.
Reggeltől délig látta a nő és a leány alig egy ölnyi távolban a
férjet és apát a halállal küzdeni s nem tudott segíteni rajta. Ott
halt meg a szemük láttára.</p>
<p>Nem rosszabb ez az őrültségnél?</p>
<p class="center">*</p>
<p><span class="pagenum"><a name="Page_235" id=
"Page_235">-235-</a></span></p>
<p>Oh az igazi őrültek, azok mind erről nem tudtak semmit. Ő utánuk
rég bezáródott a világ.</p>
<p>Krajcsik képviselő véletlenül megtudta, hogy a kórházban még
huszonkét őrült van; a kiknek az elszállítására senki sem
vállalkozott. Ő másodmagával, Potoczky Dezső képviselővel rászánta
magát a nehéz feladatra. Hullámban, zivatarban kicsalogatni az
odúikból embereket, a kiknek már nincsen lelkük, mikor még az is
elveszti a magáét, kinek van.</p>
<p>Hozzáfogtak. Egyenkint kellett mindenik szerencsétlent
mindenféle mesterfogásokkal rábírni, hogy engedjék magukat a
csónakba vinni. A legtöbb őrültnél az használ, ha azt mondják neki,
hogy «megyünk haza.» Volt köztük egy jókedvű bolond is, a kit a
többiek «Weisz bácsinak» hínak, ez nagy imádója II. József
császárnak, ő annak a komiszáriusa, a ki nagy reformok
keresztülvitelével van megbízva. Ezt a nagy árvizet is megjósolta
József császár s ő azt már versbe is szedte. Közbe aztán danol is.
A vasúti vonaton, mely az őrülteket szállítá Aradra, Weisz bácsi
mulattatta az egész társaságot.</p>
<p>Hanem aztán voltak makacs, dühöngő őrültek is, a kik semmi módon
nem akarták engedni, hogy őket onnan elvigyék, azokkal birokra
kellett kelni, lefogni őket, rájok adni a kényszerzubbonyt, s hogy
a csónakot fel ne fordíthassák, az orvos segélyével altatót adni be
nekik, a mitől Aradig csendesen maradjanak. Így sikerült őket nagy
bajjal megszabadítani.</p>
<p>Azután került a gyermekágyas asszonyokra a sor. Milyen satyrája
a sorsnak. Azon az éjszakán adni új embernek életet, mikor annyi
emberéletet, mint a krétával írott számot, törül le a tábláról!</p>
<p class="center">*</p>
<p>Sváb Károly képviselőt egy szegedi bérkocsis kereste fel, hogy
segitsen neki a feleségét megtalálni: ott lesz valahol a vízben.
<span class="pagenum"><a name="Page_236" id=
"Page_236">-236-</a></span></p>
<p>Mikor a vészharang megkondult, ő hirtelen beültette a hintójába
a feleségét s aztán vágtatott vele Új-Szeged felé. Hanem a halál
gyorsabb paripán lovagol! A fele úton szemközt jött rá a hömpölygő
vízár. S azzal együtt a víz elején torlaszok emelkedve, tört
gerendák, szarúfák, háztetődarabok: a kocsi egy percz alatt el volt
árasztva, a két ló eltemetve; maga a bérkocsis egy úszó kapuba
fogózott meg, az vitte magával, míg valahol fennakadt vele.</p>
<p>Odamentek arra a helyre a csónakkal, a hova vezette őket. Már
akkor átlátszó volt a hullám. Mélyen, a három öles viz fenekén
lehetett látni a hintót, előtte a két összerogyott lovat. Az
asszony ott ült a kocsiban s kis gyermekét szorítá magához.</p>
<p>Sváb Károly lebocsátá utána a csáklyát, mig elérte, s aztán
felhúzta a hintóból az emberalakot. Az asszony akkor is ült és
ölelte a kis fiát.</p>
<p class="center">*</p>
<p>«Mindenki teljesíté kötelességét!»</p>
<p>Ezt a szót ismételhetjük a szegedi életmentők felől. Ez volt a
mi trafalgari ütközetünk.</p>
<p>Itt igazán nem volt pártkülömbség, szabadelvű, független,
egyesült ellenzék mind kitett magáért.</p>
<p>Azt mondják, hogy a «legelső magyar ember» is kifejezé
legmagasabb elismerését azon buzgalom iránt, a mivel a szélsőbali
képviselők a mentésnél kitüntették magukat, a mit a miniszterelnök
is bizonyított ő felsége előtt.</p>
<p>Mikor nemrég a budgetvita alatt egy szélsőbali barátom
élczelgetett az érdemrendemre, azt sugám neki: «hagyd el, bajtárs,
mindnyájunkkal szabad az Isten keze, még te sem tudod, hogy mire
juthatsz?»</p>
<p>S ime közel van a jóslatom beteljesülése.</p>
<p>S szégyen volna talán? A legelső magyar embernek a becsülését,
hazánkfiainak s az emberiségnek tett igaz szolgálatokért, nyiltan,
a mellre kitűzve viselni?</p>
<hr class="chap" />
<div class="chapter"></div>
<p><span class="pagenum"><a name="Page_237" id=
"Page_237">-237-</a></span></p>
<h2>AZ ELSŐ ALAPKŐ.</h2>
<p>Feledékenység éveit éljük! Fejünkre nőtt az idők terhe.
Kenyérkereső pályán tör az új nemzedék; alig marad ideje rá, hogy
azokra visszanézzen, kik a hírkereső pályán törték az útat.</p>
<p>És ez jól is van így. Legyen a munkás kezeké a diadal. Zöldüljön
ki hazánk czímerében az a négy veres mező, a mi a négy fehér folyó
között fekszik, s lakjék rajta boldog nemzet egyik folyamparttól a
másikig…</p>
<p>Elfeküdtek az óriások régen, a kik hajdan egy kézzel fel tudtak
emelni egy országot, másikkal megverni egy másik országot; jámbor
napszámosok ideje következett el, a kik megszántogatnak egy darab
földet, tűt kovácsolnak a vasból, tele írják az üres papirost,
betükre tanítják az apró gyermekeket: úgy harczolnak…</p>
<p>De azért ne hagyjuk feledségbe menni a mi óriásainkat; ne
törüljük ki lelkünkből az emléket a haszonhajtatlan dicsőség
alakjai felől, emeljünk számukra sziveinkben (úgy sincs másutt)
egy-egy kis emlékszobrocskát, írjuk fel rá neveiket és ne engedjük
azokat eltörlődni onnan.</p>
<p>Midőn tehát kifáradtatok a józan munkában, ti becsületes
napszámosai a közéletnek, üljétek körül ezt az otthonos tért, s
hallgassátok, mit beszél egy másik napszámosa a névtelen kornak
azokról, a kik olyan nagyok voltak.</p>
<hr class="tb" />
<p>Vége volt a franczia háborúnak; az ország rendei összeültek
tanácskozni, s mentől tovább tanácskoztak, <span class=
"pagenum"><a name="Page_238" id="Page_238">-238-</a></span> annál
inkább rájöttek arra, hogy a mi kardunk ugyan sok szép dicsőséget
szerzett már minekünk: de hasznot ugyan nagy keveset hajtott.</p>
<p>Földünk míveletlen, bár legalább a nyelvünk volna hát mívelt;
pénzben úgyis szegények vagyunk, bár tudományban volnánk hát
gazdagok.</p>
<p>Beszéltek arról, hogy kellene egy nagy tekintélyes társulatot
alapítni, mely vezére lenne a szellemi előhaladásnak, a nyelv
mívelődésének; egy magyar tudós társaságot.</p>
<p>Vitatkoztak jobbra, balra; kinek tetszett, kinek nem tetszett az
eszme. Tartották ezt némelyek nagyon fölöslegesnek, mások, minthogy
úgyis elkésett már a dolog, bízták azt a késő unokákra, s a
legtüzesebb szónokok is, kik e nagy eszmét legjobban pártolták,
csak azzal a vigasztalással ültek le, hogy szép is, jó is, hasznos
is volna ez, de három dolog kellene hozzá: először pénz, másodszor
pénz és harmadszor is pénz; azok közül pedig az elsőt sem tudjuk,
honnan vegyük, hát még a másik kettőt?</p>
<p>Ekkor egy fiatal férfi lépett az országterem asztalához; egy
ifjú, kit akkor láttak először a rendek sorában, délczeg termetét
huszárkapitányi egyenruha fedé; katona volt.</p>
<p>Talán még most is vannak, a kik emlékeznek azokra a mély tűzzel
villogó szemekre, a mik a legsötétebb két sűrű fekete szemöld alól
sugárzák egykor a lelkesítés tüzét.</p>
<p>Ez az ifjú volt Széchenyi István gróf.</p>
<p>A sok szóhoz ő csak néhányat adott. Azt mondta, hogy ha a nemzet
egy magyar tudós társaságot akar felállítani és e szándoka máson
nem mulik, mint a pénzen, tehát ő e czélra egy egész esztendei
jövedelmét feláldozza.</p>
<p>Ez áldozat tett hatvanezer pengő forintot.</p>
<p>Valaki azt kérdezé tőle ekkor: hát az alatt miből fog maga
élni?</p>
<p>– Egyik-másik barátom majd csak eltart addig, – viszonzá
Széchenyi készen. <span class="pagenum"><a name="Page_239" id=
"Page_239">-239-</a></span></p>
<p>És ez volt a magyar tudós társaság legelső alapköve, melyre
derék országnagyjaink oly tekintélyes épületet emeltek.</p>
<p>Azóta sokat haladt a magyar szellem mívelődése: nagynak is
nevezhetni a távolságot, a mit harmincz év alatt megfutott. A kik e
nemzeti haladásnak örülni szeretnek, jegyezzék fel emlékükbe, hogy
volt egyszer a magyar nemzetnek egy nagy fia, a ki fölvette egy
esztendeig a szegénységet magára, hogy előbbre vigye nemzetét egy
századdal!</p>
<p>Egyszer volt: ha soká halad, még azt is mondják róla: talán nem
is igaz; azért jegyezzük fel és ne engedjük feledésbe menni.</p>
<hr class="chap" />
<div class="chapter"></div>
<p><span class="pagenum"><a name="Page_240" id=
"Page_240">-240-</a></span></p>
<h2>SZÉCHENYI MEGSZÜNT E FÖLDÖN ÉLNI!</h2>
<p>Szokni kell elébb a gondolathoz, hogy elhihető legyen.</p>
<p>Mintha annak, ki hosszú éjben a hajnal után sovárog, azt
mondanák, hogy «meghalt a nap.»</p>
<p>Olyan évben halt meg, a mikor még a tavaszi fűszál is érzi, hogy
a földnek, melyben gyökerei vannak, a neve «haza». A midőn minden
eltemetett nagy érzés kikivánkozik a sírból: ő lekivánkozott
oda.</p>
<p>Midőn minden magyar, ki nevét kimondta, utána mondá: «sokáig
éljen», ő megczáfolá a közóhajtást és odatért, a hol örökké
élnek.</p>
<p>Nevét a vágyó remény elejté s átvette a fájó emlékezet.</p>
<p>A Hunyadyak, Zrinyiek óta nem volt fényesebb név a magyar ég
csillagképletei között; nem érte nagyobb gyász egy halottban a
magyar nemzetet.</p>
<p>Beszélnek róla az irások, beszélnek a kövek, beszélnek az
emberek szívei, ki volt ő?</p>
<p>Megsiratja főúr és pór; hazafi és idegen; jó barát és ellenfél;
mert bizony mindenkinek halottja ő!</p>
<p>És minden, a ki gondolkozni szeret, megdöbbenve kérdezi a
sorstól: «mi jövendőt készítesz előre, hogy bölcseinket elveszed
közülünk?»</p>
<p>És mindenki megroskad a gondolattól, hogy lehetett teher, mit
ily nagy lélek elviselni nem birt és senki nem bírja mérlegelni
azt. Emberi fogalmak köznapi mértékei kicsinyek arra, hogy ő róla
ítéletet hozhassunk. Oly magassá tette magát élve, hogy a midőn
meghalt, az ország egyik szélétől a másikig ért esése. <span class=
"pagenum"><a name="Page_241" id="Page_241">-241-</a></span></p>
<p>Míg élt, megérte, hogy úgy tisztelték, mint egy halottat, kiről
elnémul minden gáncsolódás, csak a dicsőítés beszél, csak a nehéz
óhajtás, mely a halottakat visszakivánja a sirból;
halhatatlanságából csak egy hiányzott még: a halál; azt nem
kerülgeté: eléje ment.</p>
<p>Oh mi sokáig fogjuk őt gyászolhatni.</p>
<p>Mert veszteségünk nagyságát eszünkbe juttatja minden nap és
minden nagy emlék, a mit fenhagyott maga után, és minden üres tér,
a honnan ő hiányzik.</p>
<p>De a gyászon kívül, mit mindnyájan hordozunk, mintha mind fiai,
testvérei volnánk, egy nagy örökséget is hagyott számunkra:
szellemének fényes örökségét, a miben mindnyájan osztozunk, mintha
mind fiai, testvérei volnánk: azt a dicső példát: hogyan kell a
hazát szeretni?</p>
<p>Ez örökségünket el ne vesztegessük, el ne adjuk, el ne cseréljük
soha.</p>
<p>Egy ércz-emléke van már Széchenyinek, az érczből öntött
közérzület, melyen sem ráspoly, sem rozsda nem fog; ez emlék ne
porladjon soha; ez emléken legyen felírva mindvégig e név:
<i>Széchenyi István!</i></p>
<p>Lelkének üdvöt, hamvainak nyugalmat adjon az Isten; áldást és
boldog jövőt adva a hazának!</p>
<hr class="chap" />
<div class="chapter"></div>
<p><span class="pagenum"><a name="Page_242" id=
"Page_242">-242-</a></span></p>
<h2>VÖRÖSMARTY MIHÁLY.</h2>
<p>Hol van a magyar hazának olyan része, a hol ne énekelnék a
«Szózatot» és a «Fóti dalt»? s hol van a magyar szívnek olyan
része, a mit ez a két dal meg ne indítana? Az egyik bánatát, a
másik örömét zengi a nemzetnek, azt a szent tetterővel gazdag
bánatot, s azt a rejtett fájdalommal teljes örömet, a mikről csak
annak van fogalma, a ki bennök született.</p>
<p>Ez a két dal jobban leírja huszonöt év történetét egy hosszú
krónikánál; mert minden szavára azt kell mondani a magyarnak: ez az
én véremből vett vér, ez az én testemből vett test.</p>
<p>A ki ezt a két dalt írta, az Vörösmarty Mihály.</p>
<p>Vörösmarty Mihály a magyar nemzet első költője.</p>
<p>Ezt a rangot soha sem vitatja el tőle senki. Mint a
leghírhedettebb fiak is jobbnak és nagyobbnak vallják atyjukat
maguknál, s büszkébbek reá, mint saját érdemeikre: oly büszke
minden magyar költő Vörösmartyra.</p>
<p>Mert valóban atyja ő a magyar irodalomnak: atyja, ki megteremté,
ki alkotá a nemzeti költészetet; atyja, ki pártolá, nevelte az
utána jövő ifju tehetségeket; atyja, ki példájával ragyog a jók
előtt; atyja, ki a legdrágább örökséget hagyta az utókorra, oly
örököt, melyben mentül többen osztozunk, annál nagyobbá lesz
az.</p>
<p>Ez örökségünk az ő halhatatlan műveiben van letéve.</p>
<p>Huszonöt év alatt tíz kötet munkát adott át a közönségnek.</p>
<p>És e művekben nem puszta unaloműző olvasmány van, <span class=
"pagenum"><a name="Page_243" id="Page_243">-243-</a></span> a mit
ma elolvastunk mulatságképen, másnap elfelejtettünk. Ismét és ismét
visszatérünk azokra, és mindig új szépet, új lelkesítőt találunk
bennök.</p>
<p>A ki szeret multunk dicsőségén elandalogni, vegye elő Vörösmarty
hőskölteményeit, s ragyogóbban látandja azokban a nemzeti nagyságot
előállítva minden képzeletnél.</p>
<p>A ki csüggedést érez szivében a jövő iránt, keresse fel
Vörösmarty honfidalait, s új erő, új bizalom fog buzdulni
keblében.</p>
<p>A ki menedéket keres a köznapi világ unalmas egyhangúsága ellen,
menjen oda, hol Vörösmarty tündérregéi egy egész új világba vezetik
az elandalgó lelket.</p>
<p>A ki víg társaságot akar maga körül látni, midőn egyedül van,
vegye elő Vörösmarty műveit, s több kedélyt fog azokból hazahozni,
mint a legvidámabb társaságból.</p>
<p>És a ki csüggedni érzi szivében a haza szerelmét, a ki nem hiszi
a népnek halhatatlanságát, fordítson bármelyik lapjára e
költeményeknek, és meg fog győződni, hogy a mely nép költői ily
nyelven beszélnek, nem múlhat el soha.</p>
<p>Vörösmarty összes műveinek egy tehetős magyar könyvtárából nem
szabad hiányozniok, mert azokban van multunk dicsősége, jelenünk
öröme, jövőnk reménysége, ott kell azoknak állani mindjárt a biblia
és imakönyvekkel egy sorban, mert az igaz költő szinte az Úr
prófétája, s a mi belőle szól, az Úrnak lelke az.</p>
<hr class="chap" />
<div class="chapter"></div>
<p><span class="pagenum"><a name="Page_244" id=
"Page_244">-244-</a></span></p>
<h2>VÖRÖSMARTY SÍRJÁNÁL.</h2>
<p>Vörösmarty sírjától jövök. Azt kivánjátok tőlem, hogy írjak
Vörösmarty temetéséről.</p>
<p>Ezer meg ezer siratta e napon a nemzet költőjét, az igaz
hazafit; én második atyámat, egyetlen változatlan jó barátomat
siratom.</p>
<p>Azért ne várjatok tőlem ékesen rendezett szavakat, méltó
kifejezéseket egy olyan halálhoz, mely egy egész nemzetet sújtott;
én csak a fájdalom egyszerű szavait tudom elmondani.</p>
<p>Hiszen semmi sem könnyebb, mint a vigasztalás: «Mindenkinek meg
kell egyszer halni, lám a fejedelmek is meghalnak, hát egy jámbor
költő miért ne?» Annyian viselnek gyászruhát ez esztendőben, mit
tesz egygyel több vagy kevesebb? Az ég rendelte így, emberek
viseljék a mi rájuk van mérve. Férfiak ne mutassák bánatukat.</p>
<p>Oh csak a szív ne volna oly erőtlen.</p>
<p>Ha csak atyám lett volna, érezném halálát, és nem szólnék róla;
ha csak költő lett volna, szólnék róla, és tán nem érezném; de mind
a kettő volt, s midőn e temetésen végig tekintek, a korlátlan öröm
és a bántó keserv rohanja meg szivemet, hogy a visszás tusában nem
ismerek önérzelmeimre.</p>
<p>A magasztos öröm dagasztja keblemet, a midőn végig nézek e
hullámzó néptömegen, mely egy könyező szem hazámnak homlokán,
melynek szíve egy ütésre dobog, melynek lelke egy eszmére hevűl,
ezen szó kimondásakor: Vörösmarty meghalt. – Miért kiséri őt
végnyugalma <span class="pagenum"><a name="Page_245" id=
"Page_245">-245-</a></span> helyéig húszezernyi nép? Ki ezen gazdag
úr, a ki annyi örököst hagyott maga után? Egy árva költő az, a
kitől milliók kincset örököltek, kincset, mely annál nagyobb lesz,
mentül többfelé elosztják: a haza szerelmét.</p>
<p>Oh, de a bánat szorítja el keblemet, ha meggondolom: hogy az a
szív, melyben annyi honszeretet megfért, most a hideg földbe lesz
letéve; hogy a legjobbak, legerősebbek elmúlnak egyenkint, s ránk
hagyják – gyöngébb ivadékra – a terhet, mely nekik is nehéz
volt.</p>
<p>Az édes büszkeség emeli keblemet, hogy ha elgondolom, ime egy
férfi végezte be napjait, kiről elmondhatja a történet szava, hogy
minden órájában nagy volt; hogy nagyságát hozzá nem illő
szenvedélylyel soha meg nem bántá, hogy egyik szavával a másikat le
nem rontá soha; hogy nem tanított mást, mint igaz nemes szivek
szerelmét minden iránt, a mi azt érdemli; hogy haladó lépteivel egy
nemzet haladt előre.</p>
<p>Oh, de a csüggedés nehéz terhe fojt el, hogy ha szétnézek és nem
látom azt, a ki őt pótolni tudná, a ki költői vezére lehetne utána
a jobb szellemeknek, a kinek kezei elbirnák azt a fegyvert, mely őt
annyi diadalra vezérlé.</p>
<p>Gyönyörködve hallom az erősek sírását, mert e könyben a nép
magát tiszteli meg, s jótékony elégület fog el, ha látom, hogy
gyász koszorúi hulló leveleit ezek szedik fel drága emlék gyanánt,
mit szivükön viseljenek.</p>
<p>Oh, de mind e fény, e pompa és ez igazi tisztelet helyett jobb
szeretném én őt most is ott tudni csendes, nyugalmas lakában, s
mondogatni évről-évre: visszajön még, újra élni fog még, az a régi
jó aranykor újra kezdődik még!</p>
<p>… Pedig a nagy nehéz követ rátették már a sírboltjára, s
felírtáka nagy kemény kőre ezt a lehetetlen két szót: «Vörösmarty
meghalt.»</p>
<p>Menjünk haza és tagadjuk meg ezt a mondást.</p>
<p>A míg e hazában nemes szivek lesznek, míg a nemes szivek igazán
szeretnek; a míg a magyar nép magyarúl <span class=
"pagenum"><a name="Page_246" id="Page_246">-246-</a></span>
beszélend, míg a magyar költők hazáról dalolnak, a míg az Istennek
kedve telik az ő magyar népében: addig élni fog ő, s szívből-szívbe
átadja őt egyik század a másiknak, a szerelem, dicsőség és haza
halhatatlan dalnokát.</p>
<p>Mert nincs olyan balzsam, mely úgy ellenállana a rombolás
kezének, mint a nép szerelme; mert nincs olyan emlék, mely úgy
megharczolna az idők dühével, mint a szózat, mely a költő ajkáról
jött…</p>
<hr class="chap" />
<div class="chapter"></div>
<p><span class="pagenum"><a name="Page_247" id=
"Page_247">-247-</a></span></p>
<h2>TELEKI LÁSZLÓ MEGHALT.</h2>
<p>A képviselőház elhíresztelt első «felirat-határozat» indítványi
ülése május 8-ikára volt kitűzve.</p>
<p>Baljóslatú nap! Széchenyi halálnapjának 13-ik havifordulója.</p>
<p>Nekünk azonban annyi gyásznapunk van, hogy a végzetes napokban
nem lehet válogatnunk. Az ülés, melynek fénypontját Deák Ferencz
korszakot alkotó nyilatkozványa képezendé, tíz órára volt kitűzve,
s daczára annak, hogy a múzeum udvarára sem lehetett jegy nélkül
bejutni, a karzatok már kilencz órakor túltömve voltak a pesti
közönség szinével, s a vidékről e napra fölsereglett ünnepélyes
alakokkal. A hírlapírók karzatai is telve, s a tanácskozási terem
szárnyai a felső-tábla tagjai által elfoglalva.</p>
<p>Azt is mindenki tudta már, hogy a remek beszédre, mit Deák
Ferencz tart, Teleki László fog viszonzást mondani, s a
viszonzásból tudandja meg az egész világ, hogy a magyar nemzetben a
hazaszeretet, az alkotmány tisztelete és a bátor jogvédelem
kérdésében csak egy vélemény van.</p>
<p>Sarkpontja leendett e nap a történetnek!</p>
<p>Kilencz óra után a már gyülekező képviselők, négyszem közt
sugdosva, egy titkot kezdtek egymásnak elmondani; de a mi annyira
borzasztó, annyira hihetetlen, annyira leverő volt, hogy mindegyik
azt felelte rá: «ah nem igaz ez, ne is híreszteljük.»</p>
<p>A rémhír azonban egyre terjedt, mindig csüggedtebb <span class=
"pagenum"><a name="Page_248" id="Page_248">-248-</a></span> arczok
jöttek be az ajtón, az újon érkezőket csoportok fogták körül;
elszörnyedés az arczokon, sietséges járás-kelés idelenn, fenn a női
karzatokon, hol a rémület okát nem tudhatták, zilált aggodalom,
nyugtalan kérdezősködések, a mikre utóbb egy halk felelet
hangzott:</p>
<p>«Teleki László agyonlőve!»</p>
<p>Utána azonban rögtön: «e hír nem bizonyos, nem lehet
elhinni.»</p>
<p>Néhány percz múlva érkezett az elnök.</p>
<p>A ki arczára tekintett, az már bizonyos lehetett a baleset
felől. Soha ily sápadtnak nem látta senki ez arczot. Vele jött
Nyáry, s szemei tele könynyel. Sok nagy veszély órájában láttam ezt
a vasembert, de azt a könyet nem láttam még szemében soha.</p>
<p>Olyan néma csend lett, mint egy igazi sírboltban.</p>
<p>E csend alatt az elnököt nézte mindenki, a mint lecsüggesztett
fővel járt sokáig fel s alá emelvénye egy ölnyi terén, mintha a
mindig kész szónok eszméit nem tudná rendbeszedni most. Végre
megszólalt; szerencsétlennek mondá magát, hogy ismét gyászhírt kell
jelentenie: az a kit szerettünk, a kit tisztelénk, a kire vártunk:
– Teleki László meghalálozott. – Az elszörnyedés rémhangja zúgott
fel a teremben. A karzatok csak sokára csendesültek el.</p>
<p>A hon első bölcse, Deák Ferencz, elfogult kebellel mondá ki,
hogy ily gyászórában a bölcseségnek nincsen hangja. Az ülés
szomorúan feloszlott. És a képviselők, a nagy komoly férfiak, nem
állhatták tovább az erőszakot, hanem zokogásra fakadva, borultak
egymás nyakába, és sírtak, mint testvért vesztett testvér, és azt
szívszakadás volt látni.</p>
<p>A ki érti e szavak súlyát: Teleki László meghalt, az ne
szégyelje könyei hullását, mert bizony nem egy ember, hanem egy
ország fájdalmát siratja abban.</p>
<p>Ez még a mi gyászhírekhez szoktatott szíveinknek is nehéz.
<span class="pagenum"><a name="Page_249" id=
"Page_249">-249-</a></span></p>
<p>Nem ma, csak hetek, csak hónapok múlva fogunk arról beszélhetni,
milyen gyászóra volt ez május 8-dikának reggelén. A ki megérte,
soha el nem felejti ezt.</p>
<p>Sokat lehet erről gondolni, beszélni keveset.</p>
<p>Mutatja a közgyászt a lengő fekete lobogókon kívül, mikkel
minden utcza telve, a nép arcza, melyről minden mosoly letörülve
látszik, úgy hogy midőn egy vidám arczczal találkozunk az utczán,
megbotránkozunk benne, s azt mondjuk: jövevény ez, a ki még nem
tudja, mi történt?</p>
<p>Sehol mulatság, zeneszó, játék; a színházak zárva, világítatlan,
a kávéházakban a tekeasztalok letakarva; az utczák tömve csendes,
szomorú néppel.</p>
<p>Délután képviselői tanácskozmány volt, ott megtudók, hogy az
üdvezült már régen készült e szomorú útra; tegnap sorba járta
ismerőseit, s többektől elbúcsúzott; némelyiknek csak azt mondá:
útra megy, másnak azt hogy «örökre». Egy képviselőtársa leányához
így szólt: «Nézze meg jól, milyen volt Teleki László, mert nem
látja többet». – Azt mondják, hogy nagyon sokat szenvedett.
Legnagyobb terhe volt életének egy «adott szó», mely ellen szíve
küzdött, de melyet becsülete megőrizni parancsolt. Asztalán volt
még beszédének vázlata, melyet az nap kellett tartania a
képviselőházban.</p>
<p>Író-asztala és ágya között találták a földön hanyatt fekve, jobb
kezének hüvelykujja derékszíjjába akasztva, balkeze átlőtt szívére
nyomva, a kilőtt pisztoly lábainál, a másik pisztoly asztalán
töltetlenűl, a félig ürített theacsésze mellett. Az egész háznál
senki sem hallotta a lövés hangját.</p>
<p>Azt mondják, hogy balkézzel lőtte meg magát.</p>
<p>Miért épen ma? miért a legnehezebb napok kezdetén?</p>
<p>Ki hatolhat a holt szivek titkaiba?</p>
<p>A tanácskozmány elhatározá, hogy azt a helyet a képviselők
padján, a melyen Teleki László ült, az országgyülés tartása alatt
üresen fogja hagyni. <span class="pagenum"><a name="Page_250" id=
"Page_250">-250-</a></span></p>
<p>De mi annál inkább fogjuk őt ott ülve látni, s honszeretettől
ragyogó orczáját az üres széken is föl fogjuk keresni, s nehéz
pillanatokban dicső szellemének, a ki ott köztünk ül, tanácsát
kikérjük!</p>
<p>Áldásunk te rajtad! – áldásod mi rajtunk!</p>
<hr class="chap" />
<div class="chapter"></div>
<p><span class="pagenum"><a name="Page_251" id=
"Page_251">-251-</a></span></p>
<h2>BATTHYÁNY TEMETÉSE NAPJÁN.</h2>
<p class="center">1870. június 9-én.</p>
<p>A honfi kegyelet ma adja meg Batthyány Lajos hamvainak az
ünnepélyes végtisztességtételt.</p>
<p>És ezzel egyúttal Batthyány politikájának az elismerést.</p>
<p>Ha éreznek még szellemek földi fájdalmakat, úgy nem az lehetett
e kínok legsúlyosabbika a dicsőült szellemére nézve, hogy földi
porai egy ismeretlen három betűs kő alatt elrejtve feküsznek: hanem
az, hogy hazája iránti nagy szolgálatát még a nemzet sem állítá
arra a magaslatra, a melyet megérdemelt.</p>
<p>Huszonkét év kellett hozzá, hogy Batthyányt előkeresse a föld
alúl a nemzet, és ráírja koporsójára: «Magyarország első
miniszterelnöke».</p>
<p>Ennek a szónak «első» két jelentése van.</p>
<p>Értse meg azt a kormány! Megértette a nemzet.</p>
<p>A nemzet megértette, Budapest tömve van e napon az ország minden
vidékeinek küldötteivel.</p>
<p>A pompa nagyszerű lesz.</p>
<p>De az érzelem, mely e pompa alatt rejlik, még nagyobb.</p>
<p>E nyilatkozványnyal adósa volt az ország Batthyány
politikájának.</p>
<p>Ma elismerte adósságát.</p>
<p>Mert úgy váltunk meg tőle, mint a nemzet elbocsátott
szolgájától, ki miután letette a vezéri rangot, mint közkatona
<span class="pagenum"><a name="Page_252" id=
"Page_252">-252-</a></span> szolgálta hazáját, a szónak minden
értelmében, s hűségét martyr-halállal pecsételte meg.</p>
<p>Itt találkozunk most a ravatal mögött azon idők heves fejű
szóvivői, kik Batthyány politikáját rostáltuk akkor, a radikál
lapok emlékezetes írói: «Te» is, «Ő» is, és – hadd üssem meg
mellemet – «én» is. És kalaplevéve megyünk a koporsó után ugyanazon
az utczán végig, a melyen huszonegy év előtt az utczai tüntetést
láttuk Batthyány politikája ellen. És Isten látja lelkünket, hogy
szívünkből jön a mostani nyilatkozat, mint szívünkből jött az
akkori. És hálát adhatunk érte Istennek, hogy így van; hogy
odajutottunk, miszerint mindenki átlássa hazánkban, hogy
országunkat csak egy becsületes béke, s szabadelvű, bátor és
erélyes előrehaladás politikája tarthatja fenn.</p>
<p>Végtelen nép vonul a koporsó után s kiséri őt a temetőhöz.</p>
<p>Oh magyar nemzet! ha még egyszer valaha egy Batthyányi Lajosod
lesz: vezérférfi, ki hazája dicső nagyságáért, állami önállóságáért
mindenét fel tudja áldozni, a mi kedves: napjai nyugalmát, a
hatalom kegyeit, a hízelgők tapsait, még a nyugodalmas meghalás
biztos reményét sem tartva meg magának: – addig kövesd őt, mikor
még a nemzeti színű zászlót viszi előtted; ne akkor, mikor már a
fekete zászlót viszik előtte; kisérd annak világló szellemét, ne
koporsóját. Mert e koporsóban nem Batthyány Lajos fekszik egyedül.
A hazának húsz halott esztendeje van oda mellé leszegezve.</p>
<p>Isten adjon a hamvaknak csendes nyugodalmat; de szellemének
feltámadást: – nem a napok végén – de inkább ma, mint holnap.</p>
<hr class="chap" />
<div class="chapter"></div>
<p><span class="pagenum"><a name="Page_253" id=
"Page_253">-253-</a></span></p>
<h2>NYÁRY PÁL HALÁLAKOR.</h2>
<p class="center">(1871. április 21-én.)</p>
<p>Nyáry Pál meghalt. Meghalt mint öngyilkos. Anyagi bajok
miatt.</p>
<p>Minden lélektani tanulmányom semmivé lenni érzem e tény
előtt.</p>
<p>Én ismertem, én bámultam, én szerettem Nyáryt kora ifjuságomtól
kezdve.</p>
<p>Mint Nyáry, rokonom; mint férfi, elvbarátom; mint politikus,
vezetőm; mint jellem, ideálom volt. Erre a csapásra nem voltam tőle
készen.</p>
<p>Ismertem őt, mint birót, megvesztegethetlennek, kinek a maga
helyzetében csak szemet kellett volna hunynia, mint teszik
számtalan mások, a kik előtt fedetlen fővel jár a közvélemény, hogy
vagyonát megtízszerezze; büszkén utasított el magától minden nem
hivott szerencsét.</p>
<p>Ismertem őt, mint államférfit, ki millióit kezelte az
államvagyonnak, s diadalból és hajótörésből puszta kézzel, tiszta
szívvel került elő.</p>
<p>Ismertem őt, mint martyrját a nemzet és világszabadságnak, ki
hideg vérrel veté oda vagyonát, szabadságát, életét a diadalmas
absolutizmusnak, s hosszú évek során át türelmesen, férfiasan
viselé a börtön és inség minden kínzásait.</p>
<p>Ismertem őt, mint magán embert, ki nevetve fogadta a sors
csapásait, ki oszlopa volt a csüggedőknek, ki tudott nélkülözni
mindent, kinek nem volt semmi mulatsága, <span class=
"pagenum"><a name="Page_254" id="Page_254">-254-</a></span> egyedül
a szellemdús társalgás; ki nem keresett semmi gyönyört, egyedül a
tudományt; ki daczol a sorssal, kiről azt irám egykor: «ime egy
férfi, a kit kiválasztott a balsors, hogy kipróbálja rajta minden
erejét.»</p>
<p>És ennek kellett, és így kellett összetörnie!</p>
<p>A 49-iki gyásznapok alatt sokat beszéltünk együtt a meghalásról;
akkor azt mondta Nyáry: «hidd el, minden ember addig él, a meddig
szüksége van rá a sorsnak!»</p>
<p>Tehát az olyan emberekre, mint Nyáry, nincs többé szüksége a
sorsnak?</p>
<p>Olyan adminisztrativ tehetség, oly helytálló ész a
legválságosabb időkben, oly nyugodt vezetői áttekintés, mint az övé
volt, ritkaság hazánkban. Ismereteinek minden oldalú gazdagságában
oly hatalmas állása volt a politikai életben, mint egy hirhedett
gyógytanárnak, ki nem csak elég ismerettel bír, de minden
változékony esetre a segélyt is fel tudja találni rögtön; vas
szorgalma, lángoló buzgósága a közügyekben példabeszéddé vált;
államférfiúi magas állását még azok is tisztelék, kik vele szemközt
álltak.</p>
<p>És ő mindezt a sok kincset összetépte önkezeivel s a sors
lábaihoz veté.</p>
<p>Bírálni e lesújtó tettet nincsen erőm; vigaszt mondani nincsen
szavam; csak a veszteség nagyságát, súlyát tudom érezni. Erről sem
beszélek sokat; mindenki érzi azt velem együtt, érzi az egész
haza.</p>
<p>Isten adjon gyógyszert e fájdalom ellen mi szegény
hazánknak.</p>
<hr class="chap" />
<div class="chapter"></div>
<p><span class="pagenum"><a name="Page_255" id=
"Page_255">-255-</a></span></p>
<h2>NYÁRY PÁL EMLÉKE.</h2>
<p>A kábító csapás után, mit rémhalála okozott, idő kell hozzá,
hogy eszméimet rendbe tudjam szedni, s írni és szólni képes legyek
róla. Az élő kolossz helyett sok ideig az összezúzott hulla áll
előttem, a monumentális alak helyett, ki nagy eszmék, országos
művek egész épületét tartá vállain, azt az alakot látom, ki ott
csügg két kezével a légben, s ez minden emlékemet véres kézzel
törli le.</p>
<p>… Nyáry Pállal legelőször Pestváros tanácstermének zöldasztalán
találkoztam. Valóban az asztal fölött: forradalom volt. A ki
szavának kihallgatást akart szerezni, az asztalra állt fel. Ő nagy
ember volt, én csekély; egy nagy koreszme összehozott bennünket
ugyanazon emelvényre: a népszabadság, a jogegyenlőség eszméje. Ő
veterán vezére, én újoncz közkatonája voltam ez eszmének.</p>
<p>Egy olyan korszak elején álltunk, mely hasonlított a mostani
franczia mozgalomhoz; nekünk is volt Pestünk és Pozsonyunk: Páris
és Versailles.</p>
<p>Budavára a néptömeg kezében, a fegyvertár elfoglalva, az
utczákon húszezernyi lelkesült férfi: ki tudja, mi lehetett volna
abból, ha nem Nyáry Pál áll a mozgalom élére?</p>
<p>Nyáry Pál a szabadelvűség minden érvényét egyesíté magában, a
szabadelvűség árnyoldala nélkül, mely a túlzott becsvágy.</p>
<p>Tisztelte a népakarat nyilatkozványait; elősegítette, vezérelte
azokat, ha helyes irányban indultak meg; s ha helytelen irányt
vettek, akkor is élükre állt, azért, hogy <span class=
"pagenum"><a name="Page_256" id="Page_256">-256-</a></span> azokat
az igaz útra vezesse; s ha megvolt a siker, engedte a diadal
koszorúit másnak.</p>
<p>Azon a zöld-asztalon állva, ismertük meg egymást. Én a néphez, a
fiatalsághoz szólva, azt mondám, hogy «ha kell, megtudok halni a
hazáért, de a hazáért gyilkolni nem tudok»; Nyáry sokszor mondá,
hogy e szavamért szeretett meg, és azután sem tértek el
meggyőződéseink soha.</p>
<p>A pesti forradalom végződött a Pozsonyból lejövő magyar kormány
örömteljes fogadtatásával, s a nemzet új korszaka törvényes
alakjában lett fölszentelve. Nyáry folytatta működését a síma
földön, lelépve a piedestálról.</p>
<p>Ő, az ellenzék akkori vezére, mondá ki a «megadjuk» szót, a
kormány fölhivására, mely a haza védelmét követelte tőlünk.</p>
<p>És a midőn a nagy küzdelem megkezdésekor az első magyar kormány
visszalépett, midőn kilencz oldalról betört ellenség közeledett
hazánk szivéhez: ő volt itt, Nyáry, ki a reménytelen védelem
eszközeit egyesíté, s a szeptemberi nehéz napokban csaknem egyedül
szervezte a már öszzeomlott művet; a ki nappallá tette az éjt, hogy
táborainkat ellássa, csataképesekké tegye; a kihez csak leizentek a
hadvezetők, hogy ennyi üteg ágyút, ennyi új zászlóaljat küldjön
utánuk, de élelmükről és ruhájukról is gondoskodjék; kihez minden
megye küldözé utasításért nyargonczait, s ki mindennek megfelelt
nyugodtan és zavartalanul.</p>
<p>Midőn a moóri csatavesztés után veszve látszott lenni minden, s
a győztes ellenvezér föltétlen megadást parancsolt Magyarországnak,
Nyáry mondá: hogy «semmi szó föltétlen megadásról.» S azon óriási
munkának, mely a középpontnak Pestről Debreczenbe áttétele volt,
végrehajtásában ő volt a legfőbb tényező.</p>
<p>A csodák között, miket egy hadjárat fölmutat, a legelső helyen
áll az, ha egy újan teremtett hadsereg minden felszerelésében
csataképesen tud kiállni a síkra. E műben Nyárynak az oroszlán rész
jutott. Ha névszerint nem is, <span class="pagenum"><a name=
"Page_257" id="Page_257">-257-</a></span> de tényleg ő volt a
honvédelmi bizottmányban a belügyminiszter.</p>
<p>A számok a legjobb panegyristák. E kormány alatt egy évig tartó
hadjárat, mely kétszázezer harczost foglalkoztatott egy részről, s
két császári hadsereg ellen küzdött: épen annyiba került, mint egy
hónapi hadjárat az osztrák kormány alatt.</p>
<p>Az igaz, hogy két miniszter lakott egy szobában, Nyáry és Patay;
s a hadjárat végén Nyárynak nem volt nagyobb összege, mint utolsó
havi díja.</p>
<p>És a míg egyik kezével készíté az erélyes harczot, másikkal
előkészíté az okos békét.</p>
<p>«Nem küzd a magyar nemzet egyébért, mint törvényes
alkotmányáért, s a mint azt kivívta, megszünik áldozni a nemzet
vérével.»</p>
<p>Ez volt a jelszó, melyet Nyáry ez időben zászlójára tűzött, s
mely sok jó férfit körüle egyesített. E jelmondatnak adott
kifejezést azon hírlap, melyet én akkor szerkesztettem.</p>
<p>Bátorság kellett ezt kimondani fölfelé úgy, mint lefelé. Fölfelé
a hatalomnak, mely vérpaddal és irtó háborúval jött ellenünk; s
lefelé a feltámadt népszenvedélynek, mely kiontott véreért boszút
követelt.</p>
<p>Sokan voltak, a kik e politikai bátorsággal bírtak; de nem
elegen.</p>
<p>Április 13-án az előleges értekezleten megkisérté Nyáry minden
erejét egy remek szónoklatban, mely álláspontját igazolta, s a
nemzetre várakozó veszélyeket föltárta. Miután nézete többségre nem
jutott, arra kérte elvbarátait és mindnyájunkat, hogy ha elveink
nem győzhetnek a parlamentben, némuljunk el a népakarat előtt; ne
szóljunk, hogy szakadást ne idézzünk elő a nemzetben, midőn annak
egész erejére van szüksége.</p>
<p>És úgy lett.</p>
<p>Lapjaink «legyen meg» szóval fogadták a végzetes határozatot;
elvbarátunk, a ház elnöke, Almásy Pál, aláirta <span class=
"pagenum"><a name="Page_258" id="Page_258">-258-</a></span> annak a
nevét, Szacsvayval együtt, ki szinte elvtársunk volt. Nyáry és a
többiek hallgattak, és tettük ezt mindnyájan, azzal a tudattal,
hogy el kell ugyan vesznünk, de hát veszszünk el együtt és
becsülettel.</p>
<p>És ekkor Nyáry, a miniszter, visszalépett és visszament újra
«Pestmegyei alispánnak.»</p>
<p>Nem volt már bizalma az ügyhöz, de szolgálta azt híven. Már
juniusban így szólt hozzám: «Lengyelország halott szagát
érzem.»</p>
<p>Egy fiatal barátunkat, Sz. Mórt, akkor nevezték ki a
«vésztörvényszék jegyzőjének.» Nyáry megtudta azt, szerette az
ifjút, (egyike volt a márcziusi fiúknak, kik együtt álltak vele ama
zöldasztalon), odahívta őt magához, s tudatta vele, hogy a
belügyminiszteriumnál eszközölt ki számára titkári állomást; ne
fogadja el azt a másik kinevezést. E gyöngéd, előrelátó gondoskodás
nélkül az a mi fiatal barátunk a holt emberek közé tartoznék.</p>
<p>A végpusztulás napjaiban ismét együtt jártam vele.</p>
<p>Mikor a kétségbeesés végküzdelme eljött, én is vállamra vetettem
a puskát s indultam Pestről, a merre tábort találok. Nyáry útban
talált; kérdezte tőlem: «hová öcsém?» Én keserűen feleltem neki:
«megyek meghalni a hazáért.» – «Hát abban a tarisznyában mi van?» –
«Egy kis sonka.» – «Hát abban a kulacsban?» – «Egy kis bor.» – «De
már azt előbb együk és igyuk meg a hazáért, s aztán menjünk
meghalni.» S azzal fölvett a kocsijára s aztán el sem eresztett
többet, a míg Aradon egy örökké emlékezetes éjszakán tudtomra nem
adá, hogy vége van mindennek; a temesvári csata elveszett, mielőtt
Görgey csatlakozhatott volna a déli hadsereggel.</p>
<p>E napokban láttam őt legnagyobbnak; hideg nyugalma, mely gyakran
szarkasztikus élczekben tört ki, egy perczre el nem hagyta.
Végtelenül lenézett mindenkit, a ki meg volt ijedve; és azért mégis
engemet, ki el voltam határozva együtt veszni el vele, a
menekülésre bíztatott.</p>
<p>Huszonnégy éves voltam akkor és új házas. <span class=
"pagenum"><a name="Page_259" id="Page_259">-259-</a></span></p>
<p>Ő ott maradt Világoson bevárni a veszélyt, ámbár Görgey előre
megmondta neki, hogy semmi védelemre nem lehet számítani
senkinek.</p>
<p>Tudjuk, hogy az osztrák kormány hogy használta fel a kezébe
adott sikert, mely nem volt győzelem. A bolondok és a vérszomjazók,
Ausztria akkori vezető miniszterei, kiknek a túlvilágon se
bocsásson meg Isten! úgy bántak a lábukhoz fektetett országgal,
hogy az akkor égre dobott kő most mint egy Alpes függ mindkettőnk
feje fölött, és közös eltemetéssel fenyeget győztest és
legyőzöttet.</p>
<p>Még ez őrjöngőkre is volt hatása Nyárynak. Védbeszéde előtt,
mely védelme volt a magyar politikának, s megtámadása az osztrák
kormányrendszernek, még a hadbírák is megrendültek, s a bitófa
elszalasztá benne áldozatát, hogy a börtön vegye át azt tőle.</p>
<p>Ez időben történt Nyáryval az, a mi élte végzetes fordulatát
képezé.</p>
<p>Pár hóra szabadon bocsáttatott, de bizonyos volt felőle, hogy el
lesz ítélve hosszú fogságra és vagyonai elvesztésére.</p>
<p>Akkor jól rendezett úri kényelmes birtokviszonyok között
élt.</p>
<p>Közel álló barátai azt tanácsolák, hogy nyúljon azon
segédeszközhöz, melylyel a kegyetlen hatalom ellenében oly sokan
éltek, hogy konfiskáczió alá jutandó vagyonára egy költött
kötelezvényt kebleztessen be, a mi által annak egy részét harmadik
kéz által megmentse. Hisz ez rendes dolog volt. Az elkobzó hatalom
az isteni és emberi törvények ellenére fosztá meg vagyonától a
hazáért küzdöttet; annak ellenében minden védelem igazolt és jogos
volt.</p>
<p>De Nyáry még sem akart arra ráállani.</p>
<p>«Nem! Én nekem, ki az igazságért küzdöttem mindig, még az
ellenében sem szabad igaztalannak lennem, a ki jogtalanul
kirabol.»</p>
<p>Vajha ez érzetének hajolt volna meg; ne barátai rábeszélésének.
<span class="pagenum"><a name="Page_260" id=
"Page_260">-260-</a></span></p>
<p>Hogy konfiskált vagyonának töredékét megmentse, egy kedves
barátnéjának, kit mindenki tisztelettel említ, s ki iránti gyöngéd
viszonya minden magas lélek előtt igazolva van: Sch-nének egy
kötelezvényt adott át husz ezer forintról. Ugyanazon nemes hölgy
fogadta ki jószágát albérletbe és gazdálkodott Nyáry javára
szorgalommal, takarékossággal; és gondoskodott Nyáryról
börtönében.</p>
<p>Nyáry ott is vigasztalása volt fogolytársainak. Férfi kedélye
soha el nem hagyta. Ott megtanult angolul, élt a tudományoknak.
Készített remek faragványokat, miknek minta-darabjai most is
főrangú hölgyeink asztalait ékítik; és nem kért kegyelmet, és nem
engedte, hogy más kérjen azt számára – soha.</p>
<p>Mikor a fogság utolsó évét tölté, hirtelen ideglázt kap Sch-né:
önkívületbe esik s meghal, a nélkül, hogy Nyáry végzetes
kötelezvényét megsemmisítené.</p>
<p>Volt pedig Sch-nének két közel rokona: nem akarom őket jelezni;
Isten bocsásson meg nekik, ha még élnek! Azok rögtön birtokába
helyezék magukat a megholt hagyatékának, s mire Nyáry a börtönből
hazakerült, annyira elpusztítottak gazdaságában mindent, hogy
miután a kastélyban egy nyoszolya sem maradt, a két tékozló
székekre fektetett ablakredőnyökön hált maga is. De annyival inkább
megtartották Nyáry költött kötelezvényét, mit Sch-nének adott.</p>
<p>És ez lett alapja mostani bukásának.</p>
<p>Most már értheti mindenki, hogy juthatott tönkre egy olyan
ember, ki soha nem pazarolt, ki úgy élt, mint egy filozóf, bort nem
ivott, asszonyokért sem rajongott, semmi megrontó szenvedélye nem
volt.</p>
<p>Nem is kártyázott soha.</p>
<p>Erre még egy sajátságos oka is volt, mit barátjaival gyakran
közlött. «Én minden játszma kártyát, az első kiosztás után, hátáról
is megismerek; azért nem játszhatom veletek, mert pénzeteket
okvetlenül elnyerném.»</p>
<p>Még ily úton sem akart igaztalan pénzhez jutni. <span class=
"pagenum"><a name="Page_261" id="Page_261">-261-</a></span></p>
<p>És ezután következnek a sors elemi csapásai, mikkel a magyar
gazdákat meglátogatta.</p>
<p>Országos évkönyveink egy évtized alatt három inséges évet
jegyeztek fel: 1863-at, az aszály évét, 1864-et, az értéktelen
gabna évét, s 1865-öt, az országos fagyot. De volt Pestmegyének egy
része, melyben tíz év alatt hat inséges év fordult elő, három évben
a föld nem adta vissza a vetőmagot, midőn az egész országon áldás
volt az égtől.</p>
<p>Ez elátkozott körben feküdt Nyáry birtoka is.</p>
<p>Ha mindenét elvesztette volna, midőn a börtönből visszakerült,
ha soha birtokát vissza nem kapta volna, most is élne, s megélne
becsülettel lelki tehetségei után; őt a kegyelem ölte meg. A
kegyetlen kegyelem.</p>
<p>A politikai alakulások is segítettek életkedvét összetörni.</p>
<p>Az országgyülésen, hol egymás mellett ültünk, gyakran mondá az
utóbbi időkben:</p>
<p>«Nézd, mily közöny van magában a házban minden közügy, minden
nagy eszme iránt; mintha minden ember szeretne már – nem lenni
itten.»</p>
<p>Mikor a mult hónapban az a kellemetlen viharos jelenet volt a
házban egy kultuszminiszteri házvétel tárgyában, Nyáry kinn a
társalgó szobában beszélgetett barátaival. A teremben kelt vitára
mindenki befutott, csak mi maradtunk kinn ketten.</p>
<p>Akkor elkezdett nekem Nyáry egyszerre beszélni élte legtávolabb
élményeiről. Első szerelméről, ügyvédi pályája első
megpróbáltatásairól, és ez után birói pályája azon fénypontjairól,
mikben tehetségei feledhetlen emlékeket vivtak ki, a csábokról,
miknek ki volt téve, szerelem és gazdagság alakjában; a kincsekről,
a mikért csak «egy kicsinyt» le kellett volna hajolnia, hogy
fölvegye, s a mesés ármányokról, miket diadalmasan leküzdött, minők
közt első helyen állhat Braunecker Matild és Zentál milliókba
játszó hirhedett cselszövénye, a mik mind egy érdekes regény
részletei volnának, ha nem volnának igaz <span class=
"pagenum"><a name="Page_262" id="Page_262">-262-</a></span>
történet. Akkor nem tudtam még, hogy véghagyománya az, a mit most
rám bíz.</p>
<p>Halála előtti napon egy rövid készszorításra találkoztam vele az
országházban. Szomorusága feltünő volt. Azt mondá
szemrehányólag:</p>
<p>– Jobb szerettelek sima homlokoddal; hajadat sem szeretem
rajtad, ha hamis.</p>
<p>– Majd a nélkül látsz a nyáron. Felelém neki.</p>
<p>– Ha megérjük. Ez volt utolsó szava hozzám.</p>
<p>Én azt hittem, rám érti azt, s ő magára értette.</p>
<p>Hiszen herkulesi termete száz éves időt igért.</p>
<p>És én nekem kellett koporsójánál Isten hozzádot mondanom.</p>
<p>A gyásztisztelet után egy levelet adtak kezembe, mely így
szól:</p>
<p>«Kedves barátom!</p>
<p>Igaza volt Nyárynak, midőn azt írta Beöthynek: «Borzadva, fog ön
értesülni azon tettről, melyet elkövettem.»</p>
<p>Borzadva, és mély megilletődéssel vettem én is úgy, mint
mindnyájan, ez irtóztató halált.</p>
<p>Én Nyárynak a politikában nem ellensége, – mert meggyőződését
tiszteltem, – de határozott ellenfele voltam; azon kevesek közé
tartoztam, kiknek bátorságuk volt az ő túlnyomó népszerűsége és
befolyása daczára ellene a megye termében fellépni, mert azon utat,
melyen ő járt, hazámra nézve sem üdvösnek, sem czélra vezetőnek nem
találtam.</p>
<p>Nyáry azonban társadalmi tekintetben a hazának oly kitünő fia
volt, kihez hasonló kevés van, – olyan ki őt felülmulná – egy
sincs.</p>
<p>Magyarország történetét nem fogja megírhatni senki a nélkül,
hogy az ő jeles egyéniségének nem egy, de számtalan fényes lapot
szenteljen; tartozzék az bármely párthoz, bevallani kénytelen, hogy
Nyáry tántoríthatlan becsületességű, nemes keblű hazafi és
feddhetlen tiszta <span class="pagenum"><a name="Page_263" id=
"Page_263">-263-</a></span> jellemű tisztviselő volt. Egyenes
lelkű, igazságos biró, soha nem engedett magán érdekeknek, – és
Pest megyében a közigazgatási és törvénykezési téren nagy
jelentőségű és üdvös működésének egész ideje alatt minden törekvése
egyedül oda volt irányozva, hogy az, kit a megye közönsége
bizalmával megtisztel, helyét kellően betöltse. Sokat, – igen sokat
mondhatnék e részben az 1861. és 1867-iki tisztujítások alkalmából,
ha nem tartanék attól, hogy igen hosszura fogna terjedni levelem.
Mint kérlelhetlen üldözője minden hanyagság és mulasztásnak,
roppant közigazgatási ismeretei mellett nem csak a megyének, de az
egész országnak kincse volt. Nem tűrte meg a tisztviselőt, bár ki
lett is légyen, kiről csak gyanította, hogy nem egyenes úton jár.
Annyira őrizte ő a megyei életnek tisztaságát, hogy tartózkodás
nélkül bátran ki merem mondani, miszerint Pestmegye kizárólag neki
köszönheti azon kitünő állást, melyet most közigazgatási és
törvénykezési tekintetben elfoglal.</p>
<p>Ezeket előre bocsátva, méltán mondhatom, hogy Pest megye sokat,
igen sokat veszített Nyáry halála által. Az ő emlékét meg kell
örökíteni. Pest megyének kötelessége, – és tudva a ragaszkodást,
melylyel iránta Pest megye viseltetett, – meg vagyok győződve,
annak tekintetbe vétele nélkül is, csupa kegyeletből iránta, – oly
emléket fog állítani, mely meg fog felelni azon nagy érdemeknek,
miket e rendkívüli tiszta lelkű hazafi életében magának szerzett,
és meg fog felelni azon kiváló tiszteletnek, melyet az elhunyt
nyilvános életének egész ideje alatt tapasztalt.</p>
<p>E végből én egy eszmét pendítek meg, melyet veled, – mint Nyáry
egyik hű barátjával, és elvrokonával közleni jónak láttam. – Ha
helyesled, írd meg, és tedd közzé, – ha nem, vedd úgy, mint legjobb
szándékom, és az elhunyt hazafi iránti nagy tiszteletem és
barátságom nyilvánítását, – ne szólj róla senkinek.</p>
<p>Én azt indítványozom, vegye meg Pest vármegye aláírás
<span class="pagenum"><a name="Page_264" id=
"Page_264">-264-</a></span> útján begyülendő összegből Nyáry Pál
birtokát, kezeltesse azt mindenkor első alispánjának felügyelete
alatt akár házilag, akár bérlet útján. Köteles legyen a járási
főszolgabiró a tömeget kezelni, és arról nyilvánosan a megye
gyülésének számolni. Jövedelméből a birtoknak segélyezze a megye
legérdemesebb elhunyt tisztviselőinek szegény özvegyeit és
árváit.</p>
<p>Isten veled!</p>
<p class="center">híved</p>
<p class="right"><i>Bossányi László</i>.</p>
<p>Ez indítványt helyeslem, s kiviteléhez tehetségem szerint
hozzájárulni kész vagyok.</p>
<p>Vajha a sir fölött egymásra és kölcsönös feladatainkra
ráismernénk.</p>
<p>Vajha megtalálnók a tanulságot a szomorú végzetből.</p>
<p>Hogy férfinak, kit honszerelme, érdemei, ritka tehetségei az
elsők elejére emeltek, el szabad veszni anyagi elpusztulás miatt,
mindezen kincsekben oly szegény nemzetünknél.</p>
<p>Hogy ki kell veszni a mai kor uralgó nézetei nyomán az erély
híveinek táborából mindannak, a mi jellem, s nem szabad benne
vezetőül megmaradni másnak, mint a rossz szenvedélynek.</p>
<p>Hogy a ki független nézeteket, s nem a hatalomnak tetsző tanokat
vall, annak csak a visszavonulás, vagy a tönkrejutás között lehet
választania.</p>
<p>Ez rossz tudomány s ifjuságunkra nézve rossz iskola.</p>
<p>Hogy Nyáry hullája megütötte a földet, az annak a földnek
magának is sokáig fog fájni, s az a föld még azért bennünket
visszaüthet.</p>
<p>Adja Isten, hogy rossz próféta legyek.</p>
<p>Talán még van időnk egymásra ismerni.</p>
<hr class="chap" />
<div class="chapter"></div>
<p><span class="pagenum"><a name="Page_265" id=
"Page_265">-265-</a></span></p>
<h2>DEÁK FERENCZ TEMETÉSE ELŐTT.</h2>
<p>Egy ember, a ki meghalt és mégis él; kit temetni visznek, s
mégis itt marad közöttünk.</p>
<p>Mi volt Deák Ferencz? A bölcseség, a hüség, a szabadelvűség, a
honszerelem, Magyarországon. Ezeknek nem lehet meghalni: ezeket nem
lehet eltemetni.</p>
<p>Nagy nemzetekből támaszt a korszellem nagy államférfiakat; ő
érte kivételt tett. Egy kis nemzetből támasztott nagy államférfit,
s reá bizta, hogy világtörténeti befolyást gyakoroljon egy
világrész új alakulásába. S nem csodák útján végezte azt vele: egy
hosszú élet következetes munkájára bizta a nagy feladatot.</p>
<p>Deák Ferencz három nemzedéknek volt világossága. Nagy
államférfiak többnyire le szoktak tűnni kortársaik elmultával, a
nemzedékkel együtt, melynek koreszméit képviselték; – ő az egymásra
következő nemzedékeknek folyton vezére maradt, s az előhaladó kor
csak nagyságát növelte. Ő pedig mindvégig ugyanaz maradt; a
bölcseség, hűség, szabadelvűség, honszerelem – Magyarországon.</p>
<p>A nagy hallgatás hosszú évei alatt egyedüli prófétája, orákuluma
volt a nemzetnek.</p>
<p>Nem vonult félre: osztozott velünk mindenben, a mi közös volt;
óvott, – tanácsolt, – biztatott, – megmutatta a középutat az
elkeseredés és elernyedés között; világító tornyunk volt a
sötétségben. – Annyira ragaszkodott hazájához, hogy midőn élte
alkonyán kórszenvedéseinek enyhítése, élte napjainak szaporítása
végett a gyógyászat bölcsei enyhébb éghajlat alá tanácsolák
<span class="pagenum"><a name="Page_266" id=
"Page_266">-266-</a></span> átköltözni, nem hajlott rá; itt akart
meghalni a haza ege alatt, mely szenvedéseit megnehezíté, éltét
rövidebbre szabta.</p>
<p>Pedig nem kötötte e hazához sem vagyon, sem hivatal, sem család;
egyedül a hon tiszta szerelme.</p>
<p>Csak egy szavába került neki, hogy a nemzetet figyelmeztesse egy
tartozásának leróvására, melylyel az egy elhunyt nagy férfia
családjának adósa maradt, s a nemzet rögtön teljesítette azt; csak
egy szavába került a trónt figyelmeztetni oly férfiakra, kik az
ország legmagasabb hivatalaira érdemesek, s azok rögtön oda
emeltettek. És ő maga megmaradt, – nem szegénynek, mert úgy élt,
mint Cincinnatus; de egyszerű polgárnak, s a nemzet tanácsadójának.
Családja pedig voltunk mi mindannyian; s ha néha a vitatkozó család
összeharagudott egymás között: ő oda jött és kibékített
bennünket.</p>
<p>Hányszor oldotta meg keserü harczainkat az ő bölcs és minden
oldalra szelidítő felszólalása! Mert azt a roppant nagy hatalmat,
melyet eszének, tudományának, népszerűségének, szónoki erejének és
jellemének óriási fölényében birt, úgy tudta használni mindig, hogy
az által meggyőzve igen, de megverve nem érezte magát soha
senki.</p>
<p>Egyetlen egyszer láttam őt a monumentális harag felejthetlen
alakjaként felmagasodni. Ez egy országos bizottsági zárt ülésben
történt, a midőn Deák a megtámadott szabadelvűség és alkotmányosság
védelmére állt fel mindannyiunk (jobb és balközép) nevében, és
mondott egy oly villámló beszédet, mely minden hamis bálványt
összetört. E beszéd nem került a nyilvánosság elé soha: hirtelen
leírt vázlatát, mint becses ereklyét őrzöm holtomig; tanújelét
annak, hogy mi volt Deák Ferencz akkor, mikor olajág helyett a
lángpallost vette kezébe.</p>
<p>Nem volt «erre» szükség: az olajág lett elültetve, s erdő nőtt
belőle azóta. <span class="pagenum"><a name="Page_267" id=
"Page_267">-267-</a></span></p>
<p>Deák Ferencz azon ritka győzelmek egyikét aratta, a midőn az
ellenfél nem legyőzve, de megnyerve van; nem leverve, de fölemelve,
és a békekötésért mindkét fél egyenlő hálával tartozik a
kibékítőnek.</p>
<p>Azon ritka esetek egyike az, a midőn egy nagy államférfi
nemzetének egyszerre adott királyt és szabadságot.</p>
<p>S a koporsójára tett koszorúk bizonyítják, hogy a király és a
nemzet egy test, egy lélek lett.</p>
<p>S a koporsójára tett koszorúk bizonyítják, hogy a nagy
végczélban a nemzet minden pártja egy test, egy lélek lett.</p>
<p>S a koporsójára tett koszorúk bizonyítják, hogy a két egyesült
birodalom egymással a közös jövendő feladataival szemben
szövetkezett.</p>
<p>A két ország közötti anyagi kérdések felzaklatott vitája Deák
halálhirére egyszerre elhallgatott.</p>
<p>A szenvedélyek hekatombája áldoztatik föl Deák Ferencz ravatala
előtt.</p>
<p>Életében már egyszer áthidalta a szakadást a két egymásra utalt
ország között; vajha koporsója még egyszer és végkép betöltené, a
mi űr még a kettő közt maradt!</p>
<p>Nincs okunk sírni e koporsó előtt; nem gyászunk, dicsőségünk
napja ez!</p>
<p>Deák Ferenczet nincs miért siratni, ő megérte, hogy még életében
éveket előlegezett a hallhatatlanságból. S míg egyik nagy kortársa
s Magyarországnak egyik legnagyobb fia, a fölötti bánatában, hogy
minden, a mit életében alkotott, romba dül, kétségbeeséssel végezte
életét: addig Deák Ferencz éveken át láthatá még testi szemeivel,
mennyire fogják őt szeretni, ha nem lesz! hogy a mű, melyet
alkotott, él és tovább fejlődik; hogy öröksége, a mit családjára, a
nemzetre hágy, az önzetlenség, a honszeretet, a bölcs megfontolás,
a trón iránti hűség, hogy gyarapodik millió felé szétosztva, hogy a
pártfelek hogy tömörülnek egy kibékült egészszé, <span class=
"pagenum"><a name="Page_268" id="Page_268">-268-</a></span> tudva,
hogy nincs már Deák Ferencz, a ki kibékítse őket, ha össze
rontanak; hogy még életében láthatá, mint dolgozik az egész nemzet
azon a nagy monumentumon, a mit az ő halálának emlékére fog emelni:
– a hogy meglepi néha egy atya a gyermekeit, kik titokban
kegyeletes emléket készítenek – az ő születésnapjára.</p>
<p>Ő látta azt életében, hogy mennyire szeretni fogják őt halála
után! Ez egy része az üdvnek. Megnyugodva halt meg.</p>
<p>Ez nem halál: ez megdicsőülés.</p>
<p>Ez nem temetség: ez apotheozis.</p>
<p>Ez nem elvesztése Deáknak: ez öröklése Deáknak!</p>
<p>Az ifju nemzedék, mely látni fogja a koszorúkkal elfedett
koporsót eltűnni sirboltozatába: emlékezni fog rá, hogy Deák
Ferencz minden koszorút elvitt magával e földről; de itt hagyta
erényeit, s azokkal meg lehet az új koszorúkat szerezni.</p>
<p>Nem leverten: – felmagasztosultan követjük az ő koporsóját.</p>
<p>Kövessük példáját is.</p>
<p>Hon atyái! országok bölcsei! osztozzatok meg az ő örökségén, s
tartsátok meg őt sziveitekben; mert ha eltaláltok róla egyszer
felejtkezni, ő felkel sírjából, s megveri ökleivel fejetek fölött
az ablakot és rátok kiált:</p>
<p>«Le ne romboljátok, a mit én építettem!»</p>
<p>… Építsük tovább Deák Ferencz emlékét: – a boldog és erős
Magyarországot.</p>
<hr class="chap" />
<div class="chapter"></div>
<p><span class="pagenum"><a name="Page_269" id=
"Page_269">-269-</a></span></p>
<h2>ALMÁSY PÁL MEGHALT.</h2>
<p class="center">1882.</p>
<p>Egyike a magyar nemzet újjászületési küzdelmében részt vett
legnagyobb vezéralakoknak.</p>
<p>Hajdan egy egész nép által szeretve, barátaitól bálványozva, egy
nemzet reményeinek élére állítva, elleneitől halálra üldözve, a
balsorssal óriásként küzdve, kezében a hatalmasok szövetséges
kezével, szivében a hazáért mindent újra feláldozó bátorsággal;
agyában országalkotó eszmékkel, – és végre elmulva egy csendes kis
házban, egyetlen szerető szív esthajnalsugára mellett…</p>
<p>Vajh, ki emlékezik még rá rajtam kívül, a ki még e kis félreeső
pesti házban is láttam őt, a hol csak könyveinek élt már és szerető
nejének?</p>
<p>Úgy hiszem, nagyon csendes temetése fog lenni.</p>
<p>Pedig hányszor dobta oda az életét arra az oltárra, a melyen nem
volt már más, csak hamu, hogy újra lángot szítson rajta! Hányszor
lett e nemzetnek megsiratott, visszavárt halottjává, a kinek
feltámadásáért milliók imádkoztak! Most már az a kor is el van
temetve mélyen. S a ki belőle fenmaradt, lett egy fölöslegessé vált
hőse egy feledékenységre ítélt nagy időnek.</p>
<p>Élete fényét, nehéz küzdelmeit, nagy katasztrófáit csak a
krónika őrzi, mint adatgyüjteményt; ugyanez a név, mely a siremlék
gránitján aranytól ragyog, régen elfakult már azon a végzetterhes
okmányon, melyre azt a debreczeni országgyülés elnöke leírta. És
mindazok a nagy <span class="pagenum"><a name="Page_270" id=
"Page_270">-270-</a></span> históriai alakok a későbbi korból, a
kiknek az árnyéka az övével egymást keresztezé: koronás fők,
bölcsek, hadverők, martyrok: régen maguk is árnyékok már.</p>
<p>De az én borongó lelkemnek jól esik végig járni visszatérő útban
ezeken a nagy nyomdokokon, a miket egykori vezérem s örökké jó
barátom, nagyratörő pályáján hátrahagyott. A czél más úton lett
elérve, de azért az ő czélja is az volt: «Magyarország újra
feltámadása.» S hiszem, tudom, hogy ha nem lettek volna, a kik az ő
útján törnek előre, a más úton haladók sem jutottak volna el e
czélhoz. Ezt a «haza bölcse» maga is kimondta, és mondta akkor, a
mikor minden szó a tettek súlyával birt.</p>
<p>És Magyarország meg nem történt történetének is vannak hősei. És
vannak hazafiui érdemek, a mikről nem szól a hir, és mégis az ég
kapuján zörgetnek.</p>
<p>De egy emlékének megvilágításával tartozom én neki, és tartozik
az a hirlap, mely a magyarhoni szabadelvű párt orgánuma.</p>
<p>Volt egy szürke, ködös korszak, a miről sokan csak azt tudják
már, a mit nem tudnak: ebben a tespedő időben alkotta meg Almásy
Pál a magyarországi szabadelvű párt számára a hirlapot, több
elvtársával együtt, a kik közül, a kik még élnek, tudom, hogy ott
lesznek a koporsója körül: hívei maradtak úgy neki, mint az elvnek.
Előttem az első aláírási ív, mely a szabadelvű irány számára
alapítandó lapot megteremteni felhívja a honfiakat: Almásy Pál neve
van legelől. Egy évig a «Magyar Sajtó» volt ez a közlöny. Akkor még
nagyobb áldozatokkal ugyanazok a hazafiak az ő vezetése mellett
megalapították a «Hon»-t, mely aztán a szabadelvű pártnak húsz
esztendőn keresztül maradt közlönye, s melynek örököse lett a
«Nemzet», mind elvekben, mind közönségben.</p>
<p>Még abban az évben másodszor is fogságra került Almásy Pál és
több elvtársai. Az a czél, a mit oda <span class="pagenum"><a name=
"Page_271" id="Page_271">-271-</a></span> fenn említék: ez volt az
ok. Ismét oda volt dobva, nagy vagyon, szabadság, élet. A kortársak
léhasága sulyosbítá helyzetét. Isten csodája s az uralkodó bocsánat
kész szive mentették meg csupán a legszomorúbb fátumtól, melybe egy
barátjának terhelő nyilatkozásai sodorták.</p>
<p>Azontúl csendes ember lett belőle. Híve maradt mindig a
szabadelvűségnek, s barátja az ahhoz ragaszkodó pártnak és
kormánynak, de egészen visszavonult a világtól.</p>
<p>Hajdankori emlékei, büszke vágyakodásai, magas családi
összeköttetései mind nem voltak képesek őt előszólítani asketai
magányából.</p>
<p>Ott lakott éveken át a Bajza-utczai kioszkszerű házban, hol
remeteségét egyedül kedves neje (Almásy Sándor képviselő testvére)
osztá meg vele híven. Se magánosokat, se társas köröket nem
látogatott meg soha. Valahányszor összetalálkoztam vele, oly jól
esett szavaiból megértenem, hogy az önként eltemetkezett nagy
óriásból nem lett világ és hongyűlölő, mint annyi másból, nem
tekinté magát detronált félistennek: de egész hazafinak, ki
emberhelyét betölti.</p>
<p>Most már betölti azt az áldott nyugodalom helyét, melyet nálánál
e hazától senki jobban meg nem érdemelt.</p>
<p>Ha minden ember, a kivel valaha jót tett, ha minden hazafi, a ki
hazájának megtartásában köszönettel tartozik neki, egy hantot fog
hajítani koporsójára, akkor Almásy Pál sírja helyén hunhalom
emelkedik.</p>
<p>A hazaszeretet örök lángja égjen e sír fölött, melyben a
legnemesebb hazafi hamvai nyugszanak.</p>
<p>Egy oszloppal ismét kevesebb!</p>
<hr class="chap" />
<div class="chapter"></div>
<p><span class="pagenum"><a name="Page_272" id=
"Page_272">-272-</a></span></p>
<h2>BERNÁT GÁSPÁR.</h2>
<p>Ő is megtért a szomoru emberek közé.</p>
<p>Tréfáit olyan komoly tekintettel adta, mintha igazak volnának; s
meghalt úgy, mintha az csak tréfa volna.</p>
<p>Öregnek nem ismerte őt senki, csak megőszült ifjúnak.
Koporsójáról azt olvassuk, hogy 67 évig tartott fiatalsága.</p>
<p>Mit élt át? mit szenvedett ez idő alatt? arról panaszkodni nem
hallotta őt senki. Mikor a szerencsefiak, a nagy urak, az ifjak
szája tele volt panaszszal: ő csak dicsekedett. Élő irónia volt
járása, kelése a nem számára teremtett világban, a nem hozzá
tartozó nemzedék között.</p>
<p>Senki sem várt tőle egyebet, mint élczet; nem is adott volna
mást, ha vártak volna is tőle. Ez volt jellemrajza, társadalmi
összeköttetése, életének varázstitka. Élczekkel védte magát a bajok
ellen, élczekkel fizetett.</p>
<p>Szerette őt mindenki; de nem gondoskodott róla. Végső éveiben,
midőn már érzékeinek elvesztése félig elzárta körüle az élő
világot, olyannak tekinték őt, mint egy élő bebalzsamozott mumiát,
ki a régi egyiptomi táblabiróvilág emlékeiről a hieroglyphokat
leolvasni feljár. Mivel él a mumia? Azt nem kérdezték. Hiszen be
van már balzsamozva írói hírnévvel.</p>
<p>Az a genre az irodalomban, melyet ő képviselt, vele járt a
bebalzsamozott táblabiró korral. Hihetetlen túlzott maga a tárgy
is.</p>
<p>A korszak korábban múlt ki, mint írója, kinek nem <span class=
"pagenum"><a name="Page_273" id="Page_273">-273-</a></span> adatott
meg a tehetség átalakulni más kor eszméihez. Most együtt
pihennek.</p>
<p>Utolsó szava is jellemző élcz volt. Összes adósságait a
lipótvárosi bazilika fölépítésére hagyományozta.</p>
<p>Az az alak tűnt el benne, a kit az országban legtöbben ismertek,
s a kinek ismerői közt egy sem volt, a ki nem szerette, a ki nem
becsülte volna.</p>
<p>Legyen béke porain. Halálának híre sok megérdemlett könyet fog
fakasztani, de még e könyeken is keresztül ragyog a mosoly, s az
koporsóját is elkiséri a sírig, s a temetőkapuig a gyászkiséret a
megholt élczeit, adomáit adja szájról-szájra, könyeit törülve.</p>
<p>Hisz ez a legszebb temetés!</p>
<hr class="chap" />
<div class="chapter"></div>
<p><span class="pagenum"><a name="Page_274" id=
"Page_274">-274-</a></span></p>
<h2>SZIGLIGETI.</h2>
<p class="center">1875.</p>
<p>A ki már tudja, hogy mi a magyar nemzeti szinház, az tudni
fogja, hogy kicsoda Szigligeti?</p>
<p>A kik még többet is akarnak felőle tudni, azok olvassák meg e
rövid életrajzot.</p>
<p>Szigligeti Ede atyját Szathmáry Józsefnek, anyját Szepi
Katalinnak hítták; ő maga Szathmáry József nevet viselt mint
gyermek, és később, mint szorgalmas tanuló.</p>
<p>Szülői mérnöki pályára nevelték, Nagyváradon és Temesvárott
taníttatva, s tanulmányai befejezése végett felküldték Pestre.</p>
<p>A művészet jó szelleme azonban azt súgá az ifjúnak: «hagyd el e
pályát, van egy másik fölméretlen ország, a mit neked kell
tagosítanod, más épületeket kell neked fölépítened, más pusztaságot
lakhatóvá tenned, mint azt, a melyre készülsz.»</p>
<p>Az ifjú megérté jó szelleme sugallatát, és lett szinész.</p>
<p>Azonban a családi tisztes nevet kétséges koczkára tenni nem volt
szabad; így lett Szathmáry Józsefből Szigligeti Ede.</p>
<p>Később azután e név hírt és becsülést gyüjtött maga körül, s
büszkesége marad annak, a ki azt nem örökölte, hanem önmagát tette
családja első ősévé.</p>
<p>Mint szinműírót minden évben új meg új koszorúkkal <span class=
"pagenum"><a name="Page_275" id="Page_275">-275-</a></span> láttuk
őt megjelenni, s azok közül bizonyosan több megmaradt örök zöldnek,
mint a hány elhervadt.</p>
<p>Legelső művei voltak: A megjátszott cselek, dráma, és Dienes,
szomorújáték; ezek még Budán kerültek színre. Következett Vazul,
Gyászvitézek, Pókaiak, Aba, Romilda, Miczbán, Czilley, Rózsa, Ál
Endre, Troubadour, Korona és kard, Nagyidai czigányok, Kinizsi,
Szökött katona, Gerő, Két pisztoly, Zsidó, Gritti, Rab, Vándor
szinészek, Szekrény rejtelme, Zách unokái, Pasquil, Csikós, Mátyás
fia, Szinésznő, Renegát, Istenítélet, Rákóczy, Liliomfi, Fidibus,
Házassági három parancs, Vid, Egri nő, Aggteleki barlang, Nagy apó,
Andronik, IV. István, III. Béla, Arczkép, Tündér Ilona, Lári Fári,
Czigány, Castor és Pollux, Csokonai, Diocletián, Pünkösdi királyné,
Dalos Pista, Pál fordulása, Veszedelmes jó barát, Nevelő
kerestetik, Világ ura, 10,000 forint, A mama, Béldi Pál,…
(folytattatik.)</p>
<p>Összesen hatvanegy színművet írt! (Azóta százat.)</p>
<p>Azok közül öten: Rózsa, Vándor szinészek, Zách unokái, Mama és
Béldi Pál száz aranyos jutalomérti versenyben diadalmaskodtak;
kettő: Kinizsi és Gerő másodjutalmat nyert; legnagyobb rész nagy
hatással tartotta fenn magát; és csak három esett el a deszkák
csatamezején: Frangepán Erzsébet, Rontó Pál és a Debreczeni ripők;
ellenben százszoros diadalt aratott a Szökött katona, (melynek
felemlítésénél kegyelmes akarok lenni, s nem vetem szemükre a
birálóknak, a mit e mű ellen vétettek) és későbbi népszínművei;
drámái közül a Pókaiak, Miczbán, Rózsa v. j., Gritti, Zách unokái,
Mátyás fia, Rákóczy, Vid, Andronik, Diocletián, Világ ura stb.
stb.<a name="FNanchor_4" id="FNanchor_4"></a><a href="#Footnote_4"
class="fnanchor">4)</a></p>
<p>Micsoda hatással voltak Szigligeti színművei a közönségre, arról
sokat lehetne beszélni; népszínművei egy <span class=
"pagenum"><a name="Page_276" id="Page_276">-276-</a></span> egész
új irodalmi ágat honosítottak meg, mely tisztán a nemzeté, s azért
is hat annyira a nemzeti lelkületre vissza.</p>
<p>Legelső három népszínművének körutazása az országban valódi
diadaljárat volt. Emlékezem a várakozásteljes estékre, miket mint
ifjoncz diák átéltem a Szökött katona előadása előtt, s előadása
után a közönség elragadtatására, és saját levertségemre, hogy miért
nem tudok én ilyet írni? Akkori irígységem Szigligeti tehetségeire
legbiztosabb alapja annak a becsülésnek, a mit most érzek iránta;
az évek és a közellét nem tették őt előttem kisebbé.</p>
<p>Mindenki tapasztalhatá, micsoda befolyást gyakorolt Szigligeti
munkássága nemcsak irodalmunkra, de még többre is, mint az
irodalom.</p>
<p>Népszínművei leszoríták a hajdani velőtlen bohózatokat, a
siralmas rémdrámákat, s eleven erőteljes irányt, élethűséget,
igazságot, tiszta morált és emberszeretetet hirdettek a színpad
deszkáiról; népdalaink felhatottak általok a szalonokba s a
komptoirokba, főurak és kereskedők eddigelé magyar hangok előtt
zárva tartott szobáiba; később utat nyitottak művészi és irodalmi
érdekeinknek is, s jelenben egy olyan tőkéjét képezik a színháznak,
melynek morális és anyagi kamatjai igen nagy helyet foglalhatnak a
számadásokban.</p>
<p>Drámái sok szerencsével sajátíták el a históriai elemet, tiszta,
szép, szabatos nyelven, megható költészettel, s nagy színi
ismerettel vannak írva, s tanuskodnak a költőnek e téren tett
sokoldalu tanulmányairól.</p>
<p>Szigligeti költői munkásságán kívül, mint a szinház titkárja oly
fontos helyet tölt be, hova ügyszeretet, pártatlanság, sokoldalu
ismeret, s hazafiui becsületes jellem múlhatlan kellékek, s jól
esik tudnunk, hogy ezek Szigligetiben egyesülve vannak.</p>
<p>Mint hivatalnok egyenes lelkű, a közügyért buzgó, mint férfi
szilárd, elhatározott jellemű; jó férj, jó apa, jó barát.
<span class="pagenum"><a name="Page_277" id=
"Page_277">-277-</a></span></p>
<p>Szeretném azt kivánni neki, hogy éljen annyi esztendőt, a hány
színművet ír, de miután minden esztendőben kettőt, hármat is ír,
kivánságom képtelenség volna; e helyett azt óhajtom, hogy éljen oly
sokáig, a míg színművészetünkben és irodalmunkban munkásságának
gyümölcsei kedvesek leendnek; – akkor pedig ugyan megvénülhet.</p>
<hr class="chap" />
<div class="chapter"></div>
<p><span class="pagenum"><a name="Page_278" id=
"Page_278">-278-</a></span></p>
<h2>KAKAS MÁRTON ARCZKÉPCSARNOKA.</h2>
<p class="center">(1865)</p>
<h3>FALK MIKSA.</h3>
<p>Van szerencsénk ezennel tisztelt barátunkat, a közszeretettől
ápolt (F k)-t bemutathatni nagy érdemű olvasó közönségünknek.</p>
<p>Ime ez azon két betű, melyről az a mondás van a Pesti Napló
olvasói szélesen elterjedt körében, hogy ha e két betű nem
találtatik a Pesti Naplóban, a lapnak fele része hiányzik: mely
állítást ugyan mi, részint az illető nagytekintélyű hirlap
sokérdemű többi munkatársai iránt való méltányos elismerésből,
részint pártfegyelemből, így pure et simple alá nem írhatunk: de
mint historikumot, mint repülő mondatot, konstatálni
kötelességünknek tartottuk. Tehát ime itt van ama két betű, ki mint
az irásban mondatik: «én vagyok az alpha és az omega!» szinte
elmondhatja nyomtatásban: én vagyok az «F» és a «k», s mindenki
érteni fogja ennek jelentőségét.</p>
<p>Valóban alig tudjuk magunkban elhatározni, mit bámuljunk
tisztelt barátunkban inkább? azt a messze elágazó összeköttetést-e,
mely őt Európa minden udvaraival folytonos érintkezésben lehetni
képesíti, vagy azon művészi adományt, mely szerint a százszor
összerakott tárgyakat százegyedszer ismét úgy össze tudja állítani,
hogy azt mindenki újnak veszi.</p>
<p>Mikor más újságíró kétségbe van esve a fölött, hogy <span class=
"pagenum"><a name="Page_279" id="Page_279">-279-</a></span> semmi
sem történik a világban, (F k) teremtőlélekkel nyúl a semmibe, s
alkot belőle világtörténetet, s e téren oly szerencsével egyesíti
magában a historikust a költővel, hogy méltán nevezhetjük őt a
«jövő históriai regényírójának».</p>
<p>Nincs tárgy elég csekély, melyből ő nagyot ne tudna alkotni: egy
görögországi miniszter krizis, egy bonvivant angol miniszter
toasztja, egy kúzai státuscsíny, sőt még egy bundestagi határozat
is elég anyag kezében, hogy abból bámulatos művet tudjon alkotni. Ő
semmi darabkát a világtörténetből nem hagy használatlanúl elveszni,
ő minden rongyot felemel, és abból mind papiros lesz.</p>
<p>S ez csak oly sokoldalú képzettség mellett kivihető, melyet
tisztelt barátunknál megszokni tanultunk.</p>
<p>Ő nemcsak kitünő hegedű virtuóz, ki egy szál húron tudja
többféle variáczióját eljátszani ugyan egy nótának, mint Paganini,
hanem a mellett remek festész, ki bennünket Markónál is több
«schöne Gegend»-del megismertetett már; érdemdús iskolamester,
kinek rendszere nyomán még a sorok között is megtanulnak olvasni a
nagy gyerekek; gyakorlott lovas és kocsis, ki a legmagasabb lovakra
is felül s szekerével csak egyetlen egyszer akadt bele a hatóság
kapukövébe, egyébkor ügyesen kitudja a szemközt jövő akadályokat
kerülni, s sok nagy pocsolyán keresztűl hajtott már, a nélkül, hogy
magát besározta volna; nagy csónakász, ki ott is tud evezni, a hol
elfogy a víz; és különösen hirhedett meteorolog, ki politikai
időjóslataival «lefutja a rangot» Schofkától, Mathieu de la
Drometól és Balla Károlytól is, mint ezt számtalan, «megmondottuk
ez előtt egy évvel» szavakon kezdődő czikkei méltó elismeréssel
tanusítják.</p>
<p>Sajnáljuk, hogy tisztelt barátunkat a tavalyi évben nagy családi
szomorúság érte: két kedvencz ikerleányától, Schleswig és
Holsteintól megfosztatott, pedig ezek voltak azon kedves
teremtések, a kikben a magyar példabeszédet gyakorlá: «leányomnak
szólok, stb.» Reméljük, hogy az <span class="pagenum"><a name=
"Page_280" id="Page_280">-280-</a></span> ég meg fogja őt
vigasztalni, s dús kárpótlást nyujtand neki Bismarckban.</p>
<p>Részünkről azon óhajtásunkat fejezzük, ki, hogy tartsa meg őt a
hazai Minerva sok számos európai kérdések végleges
befejeztetéseig.</p>
<h3>PÉTER PÁL. (POMPÉRY.)</h3>
<p>E tisztes ősz férfiú – vagy mit mondok! – e daliás ifjudad alak
itt előttünk jobb és balfelől a mi kedves barátunk Péter Pál. Nem
Péter és Pál, hanem az egyik is Péter Pál, a másik is Péter Pál.
Hogy arczképei ily külömbözők, annak oka az, hogy az egyiket a
Telivér előadása előtt fotografiázták, a másikat pedig a «Mi újság
a szomszédban?» előadása után. Hinc ille Zwiespalt der Natur! Az
első arczképe hívebb.</p>
<p>És valóban ő méltán tarthatja fel ily büszkén az arczát, mert ő
mondhatja el Árpád apánk után magáról, hogy megalapította
«Magyarország»-ot, s azt fenn is tartá egész a szatmári békekötésig
(a mikor tudniillik Szathmáry Károly szerződött Wodjanerrel a
Magyarország szerkesztése végett); az «Ország» dolgában is sokat
ült Budán, s a Törökkel (Jánossal) folytatott hadjáratai
hirhedettek!</p>
<p>De mind ez érdemei csekélységek ama hős tettéhez képest,
melylyel a magyar irói névnek helyet vivott ki a – gothai nemesi
almanachban.</p>
<p>Mint már említettük, ő koszorús szerzője a nemcsak
halhatatlanná, sőt hallhatatlanná lett Telivérnek, pályadijt nyert
vígjátéknak, melyben diadalmasan van keresztűl víve azon régóta
sürgetett reformkérdés, hogy az inasok ne beszéljenek a
szinpadon.</p>
<p>A pályamű természetesen diadalmaskodott palyatársai fölött, s a
szerző nevét rejtő jeligés levélke felbontásakor az akadémia nagy
gyülésén e név hullott ki abból: «Péter Pál» aranyszegélyű lapon,
melyen történetesen P. P. betűkkel ellátott korona volt látható.
<span class="pagenum"><a name="Page_281" id=
"Page_281">-281-</a></span></p>
<p>«Ez grófi korona!» volt az archeologiai osztály véleménye. «Ez
grófi poézis», bizonyítá a nyelvtudományi osztály. «Ez grófi
parfüm», tanuskodék a természettudományi szekczió!</p>
<p>A Telivér pályadijas müvet gróf irta!</p>
<p>Ezt mondák az akadémikusok az ujságiróknak, az ujságirók a
publikumnak, a publikum a szinészeknek, a szinészek az igazgatónak,
s miután e véleményt Péter Pálnak Malaczkáról és Badenből kelt
levelei is megerősíték, lett a kedélyek izgatottsága nagy!</p>
<p>A kaszinóban konferencziák tartattak azon kérdés fölött, ki
lehet ő? Egyik azt állítá: az X. X. gróf, az tud folyvást versekben
beszélni; másik azt mondá, ez S. gróf, az érti ily gyökeresen a
lovakat; a harmadik fogadott rá, hogy az Y. gróf, annak van egy
igen jeles titkárja. Száz huszonnyolcz palaczkra megy a pezsgők
száma, a mik e tárgyban fogadásokul feltétettek.</p>
<p>A szinházban nem kevesebb volt a tevékenység, a szinészek
éjjel-nappal szerepeiket tanulták, a súgó disponibilitásba
helyeztetett, az igazgató saját butorait hordatta fel az előadásra,
s saját kezével verte a szinfalakba a szegeket, mikre saját
olajfestményű műremekeit aggatá fel.</p>
<p>Az előadás napján még csak egy kritikusnak való szabadjegy sem
volt nagy pénzért kapható, a kaszinót ez estére bezárták, s az
elnök maga vezette in corpore az egész díszes társulatot az
előadásra, a hol az erkély drei Mann hoch elfoglaltatván, szerzőnek
minden geniális mondása tapspelotonnal üdvözöltetett.</p>
<p>Ez volt Péter Pál inaugurácziója.</p>
<p>A kritika is üdvösen meg volt szeppenve, s e hatás kiterjedt még
második darabjára is, «Mi ujság a szomszédban?» mely bár nem érte
el egészen az elébbi sikerét, még is a kritikusok referádáikban nem
annyira azt fejtegették, hogy «Mi ujság a szomszédban?» mely
darabnak pedig egyéb hibája nem volt, mint az, hogy szerzője nem
<span class="pagenum"><a name="Page_282" id=
"Page_282">-282-</a></span> ismerte fel helyzetének előnyeit, s
bár, mint jelenleg az első magyar általános életbiztositási szak
vezető főnöke, szülöttének életét biztosítani elmulasztotta.</p>
<p>Ki kell emelnünk még tisztelt barátunkat, mint igen kegyes
családapát, kinek jelszava: «bocsássátok hozzám a kisdedeket!»
(Különösen, ha csinos dajkáik vannak.) E mellett határtalan
tisztelője a szép, s mint báró Eötvös mondja, a «jobb» nemnek
(igaza van, én sem szeretem a férfiakat) akár csipkében, akár
halinaköntösben.</p>
<p>Kivánjuk tiszta szivünkből, s ez óhajtásunk számos tisztelői
véleményével találkozik, hogy kivivott mellékneve «Telivér János»
változzék át majd egyszer «Telipénz Jánossá!»</p>
<h3>ARANY JÁNOS.</h3>
<p>Előttünk áll nemzetünknek azon nagy költője, a ki legnagyobb
költője lehetne nemzetünknek, ha egy igen nagy fogyatkozása nem
volna, mely őt ebben meggátolja, az, hogy irtóztató szerény.</p>
<p>Általános bevett fogalom szerint két dolog kivántatik meg egy
költőtől: az első az, hogy igyék, a másik az, hogy magát
dicsérje.</p>
<p>Arany se nem iszik, se magát nem dicséri.</p>
<p>Más poéta nem mulasztja el tudatni a közönséggel, mikor volt
szerelmes? mikor haragudott meg a kritikusokra? mikor csalta meg a
kedvese? mikor volt kótyagos? eventualiter mikor nincs a
csizmájának talpa? és főleg: miket tenne ő a hazájáért, ha azok a
feltett tettek engednék magukat megtétetni?</p>
<p>Arany mindezekről nem énekel; a helyett csak a nemzet nagy
hőseivel foglalkozik, a kiknek ugyan nagy virtus volt olyan nagy
embereknek lenni, mikor még nem volt se puskapor, se czenzura.</p>
<p>Csupán egyszer fakad ki annyira a maga dolgában, hogy azt
mondja: <span class="pagenum"><a name="Page_283" id=
"Page_283">-283-</a></span></p>
<div class="poem">
<div class="stanza"><span class="i0">«Ne volnék csak olyan
vén<br /></span> <span class="i0">Iró tollam letenném,<br /></span>
<span class="i0">S beszegődném maholnap<br /></span> <span class=
"i0">Csizmadia inasnak!»<br /></span></div>
</div>
<p>Csizmadia inasnak! ez alak itt ni! Hisz ezzel a gyönyörű
bajuszszal egyenesen csizmadia atyamesternek választhatnák meg!</p>
<p>Miért ne! ha engemet megválaszthattak csizmadia czéhbeli –
választmányi-tag-mesternek. – Az vagyok.</p>
<p>Már akkor Arany csak megérdemelné, hogy a hol én
választmányi-tag-mester vagyok, ott atyamester legyen.</p>
<p>És ő csak inasnak ajánlkozik.</p>
<p>Ezért nem lesz belőle semmi. Mondom én ezt neki eleget.</p>
<p>Most is megválasztanák akadémiai titkárnak, ha nem volna neki
egy nagy ellensége, a ki mindenféle ráfogott hibákat hiresztel
felőle; pedig egy házban lakik, egy asztalnál ebédel vele!</p>
<p>Ez a rágalmazója Aranynak: saját maga.</p>
<p>Kérdjük tőle, hogy vagy? Feleli, sehogy sem, nem érek én már
semmit.</p>
<p>Akkor van épen csordultig a poézis színmézével.</p>
<p>Kérdjük tőle: mit irsz? «Semmit sem», feleli, «nem tudok én már
irni sem.»</p>
<p>Akkor költötte épen «Buda halálát», a mi olyan remek mű volt,
hogy még a Pesti Hirnök is kénytelen volt – megtámadni.</p>
<p>S ha kérdjük, mi van az ujságodban? Azt mondja: «ugyan hát mi
lehetne benne?»</p>
<p>De ’isz így nem lehet nagy emberré lenni!</p>
<p>Annak legelső titka a jó programmcsinálás.</p>
<p>Persze az is nagy hiba, hogy lapjában nincsenek
hímzetminták.</p>
<p>A tudós kollegák aztán azt mondják:</p>
<p>«Oh be remek hőskölteményeket ír az az Arany; ne válaszszuk meg
akadémiai titkárnak, hadd kényszerüljön <span class=
"pagenum"><a name="Page_284" id="Page_284">-284-</a></span> még
több ilyen szép verset irni! azt mi elolvassuk – a tisztelet
példányból.»</p>
<p>A publikum meg azt mondja:</p>
<p>«Ne járassuk Koszorúját, hadd legyen kénytelen mentűl több szép
hőskölteményt irni; azt majd megszerzi a tiszteletes s elolvassa
tőle az egész komposzszeszszorátus».</p>
<p>És azért soha sem hallod tőle, hogy panaszkodnék.</p>
<p>Az akadémiai üléseken dirib-darab papirosokon szoktunk egymásnak
izengetni. Én karikaturákat mázolok neki, ő meg nekem epigrammokat
küldöz.</p>
<p>Egyet közlök belőlök. Arról volt épen az értekezés, hogy a
história csak azoknak a neveit jegyzi fel, a kik szellemükkel
hatottak és a kik vérengző hadjáratokat viseltek.</p>
<p>A papirrongyra, mit hozzám röpített, ez volt irva:</p>
<div class="poem">
<div class="stanza"><span class="i0">Az emberi öltőt nagy
feledékenység elnyeli, mint tenger;<br /></span> <span class=
"i0">Csak kettő marad fenn az emlékezetben: Der Denker und
Henker.<br /></span></div>
</div>
<p>Az ilyen papirrongyokat én rakásra gyűjtöm, s majd ha mind a
ketten meghaltunk, majd ha a magyar uraságok belgák és angolok
lesznek, ezereket fognak érte kapni – az örököseim.</p>
<h3>ÉRKÖVY.</h3>
<p>Ismét egy kitünő férfiát mutatjuk be irodalmunknak, a kiről
méltán el lehet mondanunk, hogy nagy számra szaporodott költőink
serege előtt ő a legelső zászlóvivő, és a helyesebb út megtörője,
kinek zászlaján e buzdító jelszó tündöklik: «ifjú poéta! haladj
kapálni!»</p>
<p>Műveiből mindenütt ily lelkesítő nézetek tündökölnek elő.</p>
<p>«Ifjú poéta, ha már csakugyan énekelni akarsz, ne énekelj
zenekiséret nélkül, itt a Vidacs-féle kukoriczamorzsoló gép,
csavargasd melléje ezt!» <span class="pagenum"><a name="Page_285"
id="Page_285">-285-</a></span></p>
<p>«Ifjú versíró, ha már borról akarsz énekelni, az első nem az,
hogy tanuld meginni, hanem tanuld meg tőlem, hogyan kell azt
termeszteni, erjeszteni és fejleszteni, s csak akkor irj róla, de
akkor is csak a «Hon» hirdetményei között, «hogy mi az ára egy
palaczknak?»</p>
<p>«Ifjú poéta, ki babérokat akarsz aratni, jer, én elvezetlek oda,
a hol megtanulsz babot aratni, és az neked sokkal jobb lesz.»</p>
<p>«Halhatatlanná lenni vágyó ifjú, ki örök életet vivsz ki
magadnak, jer, én megtanítlak, hogy időközben, addig is, hogy kell
megélni?»</p>
<p>«Hazám költői hajlammal biró hölgyei és delnői, legyek
szerencsés nagysádtoknak karomat nyújthatni, hogy felvezessem
nagysádtokat a – csirke és liba költés Parnassusára.»</p>
<p>Ily helyes és czélszerű irányban vezeti Érkövy a mostani
generácziót az irodalom rögös, de Mak-Cormik-féle fogas hengerrel
lesimítható pályáján.</p>
<p>Jelenleg is egy igen korszerű és nagy horderejű vállalat
létrehozásában fáradozik, mely vállalat nem csak arról van alaposan
egyelőre biztosítva, hogy iróink legértékesebb czikkeiket fogják
bele adni, hanem arról is, hogy a közönség tódulni fog azon
olvasmány után, mely neki itt fog nyújtatni.</p>
<p>E korszerű vállalat tudniillik a «második, szabadalmazott pesti
ingó zálogházi hitelintézet», melyben a közönségnek pénzt fognak
olvasni, s melybe az írók óráikat és téli bundáikat fogják
beadogatni.</p>
<h3>ROBBOGÁNYI UZINDUR.</h3>
<p>Ez az ifjú, daliás termetű arcz nekem kortársam!</p>
<p>Majd mikor Szilágyi Sándort mutatom be, megőszült fejével, arról
nem fogom elmondani, hogy «ez az én öcsém!» de midőn Uzindurral
jövök karöltve, büszkén mutatom őt be a közönségnek. <span class=
"pagenum"><a name="Page_286" id="Page_286">-286-</a></span></p>
<p>– Im ez ifjú itt az én – bátyám!</p>
<p>Ilyen volt ő már Guttenberg idejében is, kinek a könyvnyomtatás
mesterségét föltalálni segíte; mely korrajzában, hogy hű maradjon a
historiához, mindjárt a czenzurát is föltalálta egy kalapács
alakjában, melylyel a haragos nyomdász a negyedik felvonásban,
felesége sajtókihágásáért, masinát, masinistát és betűszedőt tönkre
rombol. Ezt ugyan akár feltalálatlan is hagyhatta volna.</p>
<p>Sokan bámulták Blondint, mint lehetett oly vakmerő, hogy saját
gyermekét vállára véve sétáljon át a Niagarán? én jobban bámultam
Robbogányi Uzindurt, midőn saját darabjában mint Guttenberg
föllépett. Mert e kettős tréma csakugyan emberfölötti idegek
számára való élvezet.</p>
<p>Fölléptével egyébiránt a legkedvezőbb sikert aratta. Rokonai és
jó barátai nem óhajtották, hogy nevét a szinészi pályán
megörökítse, s lehet-e kedvezőbb siker a világon, mint rokonaink és
jó barátaink óhajtását valósítani?</p>
<p>Hiresek azonban Romeo és Julia harmadik felvonásának 1.
jelenetében tett föllépései; hol majd Tibaldot, majd Mercutiot,
majd Romeot szokta játszani; s melyek irodalmi körökben oly jó hírt
szereztek számára, hogy még a kritika sem mert keztyű nélkül hozzá
nyulni.</p>
<p>Kritika? – ő ezzel a fegyverrel is tud bánni. Robbogányi nem
csak drámairó és művész; ő kritikus is.</p>
<p>Már pedig azt tartják, hogy a megtért guerillából lesz a legjobb
csendőr. Ez tudja legjobban, hol vannak a czimborák búvhelyei? hogy
kell egy hurokra akadt czinkost kivallatni?</p>
<p>Neki is volt pedig már száz arany kitéve a fejére, a mit el is
nyert az által, hogy egy drámát irt, melynek czíme: «Bűn bűnt
követ», melyet azonban ő maga annyi bevallott bűn daczára, a drámai
vérpadon leendő nyilvános kivégeztetés helyett, leendő
megjavulásáig tartó fogságra megkegyelmezett. <span class=
"pagenum"><a name="Page_287" id="Page_287">-287-</a></span></p>
<p>Ámde mindezen érdemeinek elősorolása után fennmarad még a
legnagyobb, melyet tőle az utókor sem fog elvitathatni.</p>
<p>Mert lehetnek, és bizonyára vannak is oly ártatlan kedélyek
közönségünk soraiban, kik a művészet és irodalom tetteit nem
tartják reális foglalkozásnak, de senki sincs, a ki el ne ismerné
azt, hogy a ki tizenhat éven át minden farsangban személyesen
vezette a kotillont, az megérdemli, hogy az «ifjúság vezetőjének»
neveztessék.</p>
<p>S e tánczhadvezéri czelebritás, e quadrillgenerális, e
kotillonfeldmarschall, e minden európai bálok hétválasztó
fejedelme: Robbogányi Uzindur.</p>
<p>És valamiképen elismert dolog, hogy Napoleon akarata nélkül
Európában nem lehet «rend», hasonlóul bevégzett tény, hogy
Robbogányi Uzindur nélkül nem lehet Európában «tánczrend».</p>
<p>Melyért is felhívjuk lapunk minden olvasóját, hogy e mi kedves
barátunknak tartós és állandó egészségeért siessen egy pohár
pezsgőt üríteni – ha van.</p>
<h3>GREGUSS ÁGOST.</h3>
<p class="center">(Az «Üstökös» princzipálisához.)</p>
<div class="poem">
<div class="stanza"><span class="i0">A «Lángészt» szidtad, mivel a
«gaz» irókat ütötte;<br /></span> <span class="i4">Most meg minden
irót üstököl Üstökösöd.<br /></span> <span class="i0">Szép, hogy e
rossz elvtől a jóhoz visszakerültél,<br /></span> <span class=
"i4">S im magam is szivesen tartom a hátamat: Üss!<br /></span>
<p class="i7"><i>G. Á.</i></p>
</div>
</div>
<p>Felkapván azon dicséretes szokás, hogy mikor a programmunk
szerint rendben érzi magát következni illető jó barátunk, ez
«irodalmi kényszerkölcsön» vagy mint Nendtwich barátunk mondá
«irodalmi Matrosenpressgang» következtében, önként siet nálunk
jelentkezni, <span class="pagenum"><a name="Page_288" id=
"Page_288">-288-</a></span> beküldvén arczképét, s némi szellemi
contoureokat is hozzá.</p>
<p>Így tisztelt barátunk a fenebbi epigramm kiséretében jelent meg,
hadfogadó bureaunkban.</p>
<p>Távol legyen tőlem ily gonosz szándék, hogy én Apolló fölkentjei
ellen fölemeljem kezemet! hogy én irótársaimat megüstököljem! Hogy
bánhatnék én ily gonoszul ennyi kopasz emberrel? Még pláne ütni!
’sz nem jöttem én Meklenburgból. Én eddig azt hiszem, hogy csupa
merő hizelgéseket mondok barátimnak, s milyen gonosz a világ, hogy
magyaráz mindent félre.</p>
<p>Megfogyatkozásaikat is, a hol lehet, eltakarom. Hát nem föltett
kalappal rajzoltatom-e azt, a ki megszabadult attól a gondtól, hogy
frizőrre legyen szüksége?</p>
<p>A mult számban volt szerencsém bemutatni egy jelesünket, ki
poétából lett kritikussá; ime most egy másik kitünő férfiunk, ki,
megfordítva: elébb volt hirhedett és rettegett kritikus, s azután
változott át koszorús költővé.</p>
<p>Azt kérdi Tóth Kálmán: «Ki volt nagyobb?»</p>
<p>Minden kétkedés nélkül kimondom: az utóbbi!</p>
<p>A ki elébb volt drámairó, azután lett kritikus, az lehet hősi
jellem, de minden esetre boszúvágyó, ki megakarja torolni a vett
sérelmeket; de a ki, mint Greguss, a kritikust és drámairót oly
módon tudta magában szerves egészszé olvasztani, hogy elébb
megcsipkedett minden halandó poétát, s azután kitárta keblét,
mondván, már most cseréljünk szerepet, csipjetek ti engem! az ilyen
ember nagy keresztyén!</p>
<p>Kivált ha azt az elvet követi, hogy «majd irok én nektek olyan
darabot, a milyeneket ti szoktatok irni nekem».</p>
<p>Hanem hát itt sem tagadhatá meg kritikusi természetét: még a
drámája is egy általános kritikai hadjárat az irók ellen. Ő ugyan
fentebbi epigrammjában is azt állítja, hogy a «Lángész» csak a
«gaz» irókat ostorozza. Kérem alássan. Linné szerint minden gaz:
virág; a murok vad állapotában <span class="pagenum"><a name=
"Page_289" id="Page_289">-289-</a></span> gaz, s ha megnemesítik,
sárgarépa; a spinót, ha nyers, gaz; ha megfőzték, még az
országgyülésen is szóba hozatik.</p>
<p>Én tehát tulajdonképen akkor, midőn a Lángészt megróttam, nem
Greguss ellen tettem kifogást, hogy minek irta meg a Lángészt?
hanem a Lángész ellen, hogy minek hagyta magát megiratni Greguss
által?</p>
<p>Azóta azonban sokat változtak nézeteim. Az idők kényszere engem
is kapaczitált, hogy minden úgy van jól, a hogy van, s a féllábú
ember is ideálja – a sántaságnak; azért ime kezemet nyujtom e
hasábon keresztűl az én kedves barátomnak: «te is kritikus vagy, én
is kritikus; te is jó katona, én is jó katona: ne bántsuk egymást».
Inkább keressünk majd egy harmadikat, s azt communi consensu jól
eldöng – simogassuk.</p>
<h3>IPOLYI ARNOLD.</h3>
<p>Fáj a szive az embernek, ha elgondolja, hogy e szép tojásdad
arczú deli alak arra van hivatva, hogy csupán olyan hölgyeknek
udvaroljon, a kik ez előtt háromezer esztendővel éltek, s azóta
bebalzsamozva unatkoztak valami egyptomi gúla kabinet
partikülierjében, s míg más ifjú ily időben azon élvek elnyerésében
fárad, melyek e földön vannak, őt csak az vonja magához, a mi a
föld fölött és a föld alatt található, értve az utóbbiak alatt az
ócska sarkophagokat és bedült sírboltokat, miknek titkait fürkészi;
hanem hát már egyszer ezt így rendelték a bölcsek, hogy
kiválogattassanak egy országban a legtöbb eszű, legegyenesebb
termetű, legjobb erkölcsű férfiak és azok legyenek épen a
deficiálásra kárhoztatva, s ezen mi nem segíthetünk, mert ha tőlünk
függne, bizony minden páter nevét megnyújtanok
«páterfamilias»-ra.</p>
<p>Ime e kitünő barátunk oly művel ajándékozá meg tudományos
irodalmunkat, mely mindent összefoglal, a mi <span class=
"pagenum"><a name="Page_290" id="Page_290">-290-</a></span> nemzeti
életünkben mese. Ő a «Magyar Mythologia» koszorús szerzője.</p>
<p>Ez azon egyetlen mű, mely a kiadó vallomása szerint, az utolsó
szakadó szálig mind elkelt és egy sem került vissza a vidéki
könyvárusok küldeményeivel. Így nagyon valószinű, hogy a tisztelt
szerző ujabb kidolgozás mellett új kiadást fog belőle rendezni.</p>
<p>E lehetőség esetére bátrak vagyunk figyelmébe ajánlani a magyar
hitregetan azon tárgyait, a mik az első kiadás óta gazdagíták
nemzetünk mythologiáját.</p>
<p>Így mindjárt az I. fejezetnél a pogányistenek közé kérjük
betétetni a «Pénzistent», ki még ma is nagy tiszteletben
részesül.</p>
<p>A Rémek közé: az Inséget, az Adóexekucziót és a Czenzurát.</p>
<p>A Csodaállatok közé a Sült Galambot és a Hirlapi Kacsát.</p>
<p>A Tündérek és Láthatatlan Alakok közé az Ezüst-Huszast, nem
feledve el annak a Február 11-ki toaszt alkalmával felbecsült
ágióját.</p>
<p>A Kincshordó Lidérczek közé a Bankó-prést és a
Kreditanstaltot.</p>
<p>A Manók közé a harmadévi sok Röpiratot.</p>
<p>Az Elfeledett régi tisztességek közé a Magyar Főkötőt és
Pártát.</p>
<p>A Babonák közé a Szózat-éneklést.</p>
<p>A Csodák közé az 1864-iki «Száz forintot egy zsemlyéért», s az
1865-iki «Száz zsemlyét egy forintért».</p>
<p>A Griffmadarak közé a 33 Hirlapot, a mi két esztendő alatt
egymást megette.</p>
<p>A Sárkány Tojások közé a másik 33 Hirlapot, mely helyettük
támadt.</p>
<p>A Földbesüllyedő Hősök közé a Vezért, ki maga is úgy mutatta be
magát, mint kis ördögöt.</p>
<p>Az Óriások közé a Bugyogós Ifjú Óriásokat. <span class=
"pagenum"><a name="Page_291" id="Page_291">-291-</a></span></p>
<p>A Boszorkányok rovatába: az Augsburger Allgemeine Zeitungot.</p>
<p>A Fanyövők és Kőmorzsolók közé: az Oesterreich-t, meg a
Botcshaftert.</p>
<p>És különösen, mikor az Elemek tiszteletéről szóló fejezetet
fogja átdolgozni, becses figyelmébe ajánljuk e négyet: a
Földtisztelet rovatában: a Földkóstolókat és a Földvételi Belgát, a
viz tiszteleténél az Alföldi Rétöntözést, meg a pesti Vizvezetéket,
a Tűz tiszteleténél a Petroleumot, meg a magyar Szalmatüzet, a Szél
tiszteleténél pedig azt a bizonyos Köpönyeget, a mit szél ellenében
szokás fordítani.</p>
<p>Ezek mind tisztán magyar Mythologiai tárgyak, a miket nagyon
tisztelt barátunk Magyar Mythologiájának második, bővített
kiadásában egész bizonyossággal remélünk feltalálhatni.</p>
<h3>BÉRCZY KÁROLY.</h3>
<p>Midőn egy részről van szerencsénk bemutatni egyikét legrégibb
barátainknak, minden fölöslegessé váló ajánlgatás helyett csak
annyit jegyzünk meg felőle, hogy daczára ily régi barátságnak, s
daczára annak, hogy mind a ketten lapszerkesztők vagyunk, még sem
vesztünk össze soha.</p>
<p>Ennek külömben igen egyszerű magyarázata van. Én az
infanteriánál szolgálok, ő pedig a kavalleriánál.</p>
<p>Én bolondos lapot szerkesztek, Bérczy pedig lovas lapot: a
Vadász és verseny-lapokat.</p>
<p>Ez azon lap, melybe legtöbb nemes ir, melyet legtöbb nemes olvas
és melyre legtöbb nemes prænumerál. És nagyon méltán. Ha már
nemességünkből úgy sem maradt meg egyebünk, mint nemes levelünk,
nemes szivünk és nemes paripáink, hadd védelmezze az elsőt a Pesti
Hirnök, hadd tartsa biztatással a másodikat a Családi Kör; de
<span class="pagenum"><a name="Page_292" id=
"Page_292">-292-</a></span> az utóbbitól se vitassa el senki azon
jogot, hogy magát az irodalomban képviseltesse.</p>
<p>A ló tiszteletreméltó állat. A Pegázus is ló, a hyppocrénét is
ló rugta, Minerva sisakjának az ernyőjét is négy ló képezi, hazánk
történetében is fontos állat a ló, de ezt bővebben elemezni nem
merem, nehogy nemzetiségek elleni izgatásnak vétessék; azért a ló
mindenesetre megérdemli, hogy saját orgánuma legyen.</p>
<p>A lovaknak épen úgy meg van a maguk története és családfája,
mint a kitünő hősöknek, sőt némely lónak a nemessége sokkal régebbi
dátumú, mint a gazdájáé.</p>
<p>És ha már egyéb mező nincs tettvágyunknak nyitva, mint a
handikap tere; s fegyvereink erejét más ellen nem éreztethetni,
mint a nyulak ellen: ezekben kitünni is dicső. «Foglaljuk el a
tért!» ez Tallérossy Zebulon jelszava; «még pedig fekve, mert így
többet elfoglalhatunk belőle, mint állva.»</p>
<p>Bámulásra méltó különösen tisztelt barátunknál az, a mi minden
költőnél legbámulatosabb szokott lenni: Arany János mindig verekedő
emberekről ir, pedig maga soha sem verekszik; – Hiador mindig
szerelemről dalol, pedig nem is szabad neki, mert plébános; – míg
Lonkay mindig a cœlibátusról énekel, pedig nem próbálta; – és az a
valódi talentum! Így Bérczynél is a fantázia diadalának kell
elismernünk azt, hogy ő lovakról ir, a nélkül, hogy valaha lovon
ülne, és vadászatokról, a nélkül, hogy egy árva svábhegyi
szőri-szarkát meglőtt volna valaha életében.</p>
<p>Legnagyobb érdeme pedig az, hogy míg sok ifjú és vén szerkesztő
az előfizető közönséget teszi lóvá: ő a lovakat tudja rábírni, hogy
a gazdáikkal előfizettessenek.</p>
<p>És bizonyára Bérczy kedvesebb olvasmányt ad oly novellákban, hol
azok a szalonkák szerepelnek, miket mi koppasztunk meg, mintha irná
a mai kor divatos novelláit azokról a szalonkák-ról, a kik minket
koppasztanak, vagyis, érthető nyelven magyarázva: il est plus beau
<span class="pagenum"><a name="Page_293" id=
"Page_293">-293-</a></span> d’écrire des biches, qui se font
manger, que des biches, qui nous mangent.</p>
<p>Azért egy lelkesült «cheer»-t a Vadász és versenylapok
szerkesztőjének!</p>
<h3>(U.) URHÁZY.</h3>
<p>Venio nunc ad fortissimum virum. Most mutatom be azt az egyetlen
férfiút, a ki nekem a föld kerekségén parancsol. Mert vagynak ugyan
még sokan, a kik nekem parancsolgatnak; csakhogy azokkal én úgy
vagyok, mint a svájczi nemzetőr a kapitányával, kinek ily
dorgálására: «mért nem voltál a hadgyakorlaton? mondtam tegnap,
hogy eljőjj!» azt felelé vissza: «te mondtad ám, hogy elmenjek, de
én nem mondtam, hogy elmegyek.» A mit azonban (U.) parancsol, azt
oly készséggel szoktam megfogadni, a milyennel csak fogadhatja egy
Honfi egy Honatya parancsát. Igen is, ő a nagyérdemű Hon-nak
elismert buzgalmú és kapaczitású szerkesztője, én pedig ugyanannak
szerény alattvalója. S ámbátor nem illenék subalternusoknak az ő
princzipálisaikról panegyrikont irni, mert ez a rossz világ könnyen
úgy magyarázhatná a dolgot, mintha itt fizetés-fölemelési remények
volnának mozgásba hozva: azonban egyszer már a keblemből felbuzgó
érzelemnek nem állhatok ellent; vagynak dolgok, a mikről a költő
azt énekli, hogy «koporsóból is kitör és eget kér!» s a mi igazság:
a Hon nagyon jó lap.</p>
<p>Nem azért, mert a kiadójával némi ismeretségben vagyok; de
tessék megnézni! Van abban gazdaság, politika, külföld, belföld,
újság, régiség, regény, utazás stb.; vezérczikkeket irnak bele a
legderekabb hazafiak, a kik nem pénzért irnak, járatják a
legokosabb emberek, s a papirosa is szebb, mint valamennyi lapé a
birodalomban.</p>
<p>S nem csak az az érdeme a Hon-nak, a mi benne van, hanem még az
is érdeme, a mi benne nincs! Nincs benne hizelgés, ámítás,
dicsekedés; nincs benne polémia, nem <span class="pagenum"><a name=
"Page_294" id="Page_294">-294-</a></span> veszekedik abban senki se
papokkal, se újságirókkal, se doktorokkal, se szinészekkel, se
muzsikusokkal, azoknak (U.) mind azt mondja, hogy «a ki idebenn
veszekedni akar, az menjen ki!» Hát még a mi lesz benne? hát még a
mi lehetne benne! De e két utóbbi thémát jobb, ha egyelőre az
olvasó fantáziájára bizzuk.</p>
<p>A Hon egy szóval tagadhatatlanul ugyan az a magyarban, a mi a
Patrie a francziában, de nem ugyanaz, a mi a Vaterland a
németben.</p>
<p>E naponkint, kivéve a vasár- és ünnepnapokat, újjászülető
óriásnak ős alkotója a fenntisztelt hazánkfia, ki e hivatásának
valóban oly buzgalommal felel meg, minőt e szent ügy
megérdemel.</p>
<p>Mikor még más ember a bál utáni krapuláját aluszsza ki, ő már a
hajnalcsillaggal (Morning Star) ébred, s míg ifjú tudósnak első
dolga a kávéházban a tekeasztalhoz sietni, az ő első golyója: a
«Globe». Ő ismeri és megtudja becsülni az időt (Times), s nem csak
a multakra terjed ki figyelme, hanem még a jövendőkbe is beletekint
(L’Avenir; Zukunft). Délelőtt kihallgatja a külső hatalmasságok
hirnökeit (Wanderer, Herald, Botschafter). Délután a hazaiakat
(Hirnök, Idők tanuja), s mikor más irót bizonyosan meg lehet
találni a Presseben (a hol bort mérnek), őt is meg a Presseben (a
hol vezérczikkeket tálalnak), mindenre kiterjedő figyelme egyaránt
röpked a legmagasabb régiókban a sassal (Orol), valamint a rétek
virágaiból mézet szedő Északi Méh-vel, (Szjevernaja Posta) s midőn
mások már rég aludni mentek, az ő láthatárán még akkor is fenn van
a nap (The Sun).</p>
<p>Valóban az önzésnek legkisebb árnyéka nélkül mondhatjuk, hogy
minden hazafi csak akkor teljesítette kötelességeit a haza, az
emberiség, az egész világ, az utókor, és saját maga irányában, ha a
Honra, mint a fenttisztelt nagyérdemű barátunk által oly szilárdul
szerkesztett lapra, állandóan és folytonosan prænumerál. – Lehet
kezdeni minden hónap elején. <span class="pagenum"><a name=
"Page_295" id="Page_295">-295-</a></span></p>
<h3>GYULAI PÁL.</h3>
<p>Most vagyok már megakadva!</p>
<p>Eddigelé csupa «tisztelt barátom», «kedves barátom», «nagyérdemű
barátom» volt, a kiket bemutogattam, s most íme egy ellenségemet
kell a közönség elé vezetnem. Még pedig kemény, legyőzhetetlen
ellenségemet, a ki nem adja meg magát, a ki be nem vehető, sem
ostrommal, sem kiéheztetéssel.</p>
<p>Pedig hát minden háborúnak köztünk az az oka, hogy ő azt hiszi,
miképen kritikusnak lenni okosabb dolog, mint poétának; én meg azt
állítom, hogy kár annak kritikussá lenni, a ki jó költő lehet.</p>
<p>Isten ellen való vétek, a jó borból eczetet csinálni!</p>
<p>Mi az a kritika? A költészetnek az inasa, a ki annak a pelyhes
dolmányát kikeféli és kiporolja, a pecséteket a köpenyegéből
kitisztogatja, genialiter szétszórt papirosait kosárba hányja, s az
általa lőtt vadakat feltranschirozza.</p>
<p>Mi az a kritika? A múzsák szobaleánya, a ki szennyes ruháikat
kimossa, lyukas harisnyáikat kipótolja, s a mellett a
kisasszonyait, hátuk mögött, mindig rágalmazza.</p>
<p>Mi az a kritika? Pinczér a publikum háta mögött, ki az étlapról
magyarázza, melyik étekfogás miből van összeállitva, melyik jó,
melyik nem jó? s a szakácsnak referál róla, hogy mit mondtak a
vendégek a főztére.</p>
<p>Mi az a kritika? Porkoláb Apolló armadiájában, kihez a csínyt
tett chargekat bűnhödni küldik; legfeljebb őrmesteri ranggal.</p>
<p>Mi az a kritika? Kéményseprője a Helikonnak, ki az istenek
oltárainak csak a füstjével foglalkozik.</p>
<p>Mi az a kritika? Olympusi fináncz, a ki minden átmenőt csak
azért vizitál meg, hogy nem kaphat-e nála valami mauthbarest?
<span class="pagenum"><a name="Page_296" id=
"Page_296">-296-</a></span></p>
<p>No hát: nem hiba az Gyulaitól, hogy mikor ő olyan jó poéta
lehetne, átcsap kritikusnak?</p>
<p>Ezért viaskodunk mi már régóta egymással.</p>
<p>Én természet szerint a nyugodt kontemplacziónak vagyok
kedvelője. Eshetik a házam fedelére úgy a bukott dráma, vers,
novella, mint a zápor, én ki nem megyek az eresz alól, hogy magam
is megázzam; Gyulai ellenben akkor boldog, ha polémiazápor között
járhat esernyő nélkül. Az istenek ambroziával kinálják, s ő a
helyett vad poéták nyers süteményeivel terheli meg szellemi
gyomrát, minek aztán természetes következése, hogy kénytelen nagy
tornázásokat végezni utána, emésztést elősegitő kommoczió
végett.</p>
<p>Ez magyarázza meg pathologice, hogy tud két olyan okos, derék,
elmés és komoly férfiú, mint Gyulay és Brassay egyetlen egy «A»
betű fölött három hétig elpolemizálni, mint két Titán, könyvtár
számra döntvén egymás fejére a czitátumok lavináit! Kell az nekik
diætetikai szempontból.</p>
<p>Én tehát Gyulait anatomice distingválom.</p>
<p>Nem minden organumát tartom ellenségemnek. A szive s a tüdeje,
azok jó barátaim; hanem a mája, meg az epéje, mely kritikai
hajlamait rejti, azok ellenségeim.</p>
<p>A miért is vele kötekedni meg nem szünök, s csak azért iszom
naponkint Werther, Edler von Numvár életeszencziáját, nehogy
alkalma legyen fölöttem parentácziót mondani, olyan időben, a mikor
már nekem nem lesz organumom, a mivel visszareplikázhassak neki.
<span class="pagenum"><a name="Page_297" id=
"Page_297">-297-</a></span></p>
<h3>RÁTH MÓR VÁLOGATOTT LEVELEI.</h3>
<p class="center">(A Vörösmarty életirása végett fenntisztelt
barátunkhoz.)</p>
<p>I. Levél. Tekintetes úr! Meglevén felőle győződve, hogy az
életirás, melyre kegyed oly sok gondot fordított, már okvetlenül
kész, bátor vagyok egész tisztelettel esedezni, méltóztassék azt
hozzám kegyesen elküldeni. Örök hálára lekötelezett tisztelő
szolgája. R. M.</p>
<p>II. Levél. Uram! Nekem úgy tetszik, mintha önhöz intézett
leveleimet ön felbontatlanul felfűtögetné; más okát nem tudom
elképzelni annak, hogy azt az életirást még sem küldi. Ön még nem
tudja, hogy milyen egy könyvárus, ha dühbe hozzák? Számváld még
csak generálissá lett a magyar irók miatt, de én Dzsingiszkánná
leszek, ha nem küldi azt az életirást. Alászolgája. R. M.</p>
<p>III. Levél. Én uram! A martyrok minden kínszenvedéseire kérem,
instálom, esedezem, meghajtott térddel könyörgöm; bocsánatot kérek,
ha valaha megbántottam küldje már azt a biografiát. Engem a
publikum kihúz, lehúz, behúz, felhúz, megnyúz. Legyen ön
keresztyén! s ne kivánja kínhalálomat. Szenvedő szolgája. R. M.</p>
<p>IV. Levél. Hallja az úr! Én most vettem egy hatcsövű revolvert
Kirnernél. Azt megtöltve szüntelen a zsebemben hordom. Ha ön
bátorságban akar járni az utczán, tanácsolom, hogy azt az életirást
haladéktalanul ide szállítsa. R. M.</p>
<p>V. Levél. Tisztelt barátom! Rájöttem azon meggyőződésre, hogy
valamint a politikában, úgy az irodalomban is nyájas barátsággal
sokkal többre lehet menni, mint nyers szigorral. Legyünk per tu.
Aztán majd kérlek igen szépen, arról a bizonyos életirásról ne
feledkezzél meg. Tisztelő barátod. R. M.</p>
<p>VI. Levél. Szeretett barátom! Ma születésem napja <span class=
"pagenum"><a name="Page_298" id="Page_298">-298-</a></span> van. Hű
barátaim ma este egy kis barátságos lakomára fognak összegyülni.
Vígan leszünk. Hogy örömünk tökéletes legyen, óhajtanám, hogy a te
becses eljöveteled is tetézze azt. S ha még egyúttal a Vörösmarty
életirását is elhoznád magaddal, az lenne rám nézve a legkedvesebb
születésnapi meglepetés. – Hány kocsit küldjek érted? Szerető
barátod. R. M.</p>
<p>VII. Levél. Kedves barátom! Beteg vagyok. Fekszem. Máj-, lép- és
dúczrendszer-bántalmak vettek elő. Valami fekszik a gyomromban
nagyon. A fülem cseng és nyughatatlan vagyok. Három orvos tartott
fölöttem konziliumot, mind a három azt a véleményt mondta ki, hogy
nem gyógyulok meg egyébtől, mint a Vörösmarty életirásától. Baráti
részvétedtől elvárom, hogy sietsz szenvedő barátod kínjainak véget
vetni. Maródi barátod. R. M.</p>
<p>VIII. Levél. Uram! De már egy kiadó türelmének is van ám határa.
Ha nekem egy hét alatt el nem küldi azt az életirást, én következő
felszólitást inseráltatok a lapokban: «G. P. úrnak! Ha ön azt a
bizonyos életirást nem küldi, minden nap egy betűvel több fog
megjelenni nevéből!» Ám lássa, ha a végletekhez folyamodom. R.
M.</p>
<p>IX. Levél. Uram! Adjon ön nekem váltót arról, hogy «drei Monate
a dato» át fogja adni azt az életirást, hogy én önt lejárat idején
elexequálhassam. R. M.</p>
<p>X. Levél. Esküszöm önnek mindenre, a mi papirosból van, hogyha
ezen a héten át nem adja azt az életirást: – én megirom azt saját
magam, s kiadom az ön neve alatt. R. M.</p>
<h3>BERNÁT GÁSPÁR.</h3>
<p>Íme Magyarország legnagyobb költője!</p>
<p>Egy költő, a ki a semmiből tud költeni!</p>
<p>«Hiszen minden költő a semmiből költ», hallom az ellenvetést.
<span class="pagenum"><a name="Page_299" id=
"Page_299">-299-</a></span></p>
<p>Költ ám – verset, meg novellát; de pénzt költeni a semmiből! Ez
a valami.</p>
<p>Bernát Gáspár tagadhatatlanul Magyarország legnépszerűbb embere.
Mint iró, a legkedveltebb thémával foglalkozik, a mit legörömestebb
olvasunk, melynek eszméit mindnyájan osztjuk; melyben az ország
minden nemzetiségei, magyarok, németek, tótok és románok egyiránt
megegyeznek; – e nagy és általános eszme: «hogyan kell nem
fizetni?!»</p>
<p>Gazsinak minden sora e lelkesítő eszmét lehelli vissza. Tőle
tanuljuk meg az adósság-revokáló jurátus stikklijeitől kezdve, a
váltót felfrüstököltető táblabiró invencziójáig mindazon közhasznú
találmányokat, miket az emberiség méltatlanul üldözött jobbik fele,
a jámbor adósok, az élet legfatálisabb prózája, az exekuczió
paralyzálására fölfedeztek.</p>
<p>Ki ne olvasná napjainkban az ilyen tudományt? Ki ne vallaná
magát e pártelvek követőjének?</p>
<p>És e mellett Bernát Gáspár ép oly nagy financier a
pénzkiadásban, mint Besze János a pénzcsinálásban, úgy, hogy ha
utóbb emlitett hazánkfia lenne pénzügyminiszter s roppant pénzügyi
terve reálizáltatnék: okvetlenül adlátusnak kellene kinevezni mellé
Bernát Gáspárt, hogy azt a pénzt, a mit az egy rakásra termeszt, a
másik segítse elkölteni.</p>
<p>Igaz, hogy Bernát Gáspár nagyon szereti a hyperbolákat; ő nem
tollal és plajbászszal, hanem telegráffal ir; más iróeszköz nem
képes extravagancziáit utólérni. Közönséges kifejezéseket nem
használ soha; az ő múzsája soha sem csinál rendes lépéseket, csak
kapriolokat; s míg más ordináré poéta most is csak pegázuson utazik
az Olympra, ő rég szárnyas lokomotivon jár oda.</p>
<p>Bizony rég!</p>
<p>Már anno – Pesti Hirnök ilyen fiatalnak ismertem őt, mint
most.</p>
<p>Újabb időkben sűrűen volt arról szó, hogy a muzeumnak
<span class="pagenum"><a name="Page_300" id=
"Page_300">-300-</a></span> új direktor kellene. Úgy tettek az
újságirók, mint a régi piktorok, kik az új olajfestményt a régi
fölé oda festették. Mi e hivatalra különösen ajánljuk Bernát
Gáspárt.</p>
<p>Először, mert a «régi pénzeket» senki oly alaposan nem
tanulmányozta, mint ő; másodszor, mert a ki ily jól tudta saját
magát konzerválni, az a kitömött madarakat is bizonyosan szinte jól
konzerválná; és harmadszor, mert csakugyan nincs e világon az a
muzeumdirektor, a ki lassabban tudjon járni, mint a hogy Bernát
Gazsi jár, ha neki indul.</p>
<h3>GIRÓKUTI FERENCZ.</h3>
<p>Hát hazám legédesebb költőjét nem mutatnám-e be?</p>
<p>De bizony bemutatom.</p>
<p>Legédesebb költőnk ő, mert legédesebb tárgyakról dalol:
dinnyéről, szőllőről és zöldborsóról.</p>
<p>Tudjuk mindnyájan, hogy a zöld borsónak mily versregyújtó hatása
van; ama híres költő: Gottlieb Hiller, genannt der Naturdichter,
furmányos volt, midőn egy őszi zöld borsót megénekelvén, költővé
lett, s utóbb annyira vitte, hogy még a porosz királynak is
bemutatták; a zöld borsó tehát elég magasra törő tárgy, – kivált ha
karó van mellé tűzve.</p>
<p>Derűlt kedélyű barátunk valóságos vershooibrenk. Nála minden
fűnek-fának verset kell teremni. Beleoltja ő azt minden növénybe, s
megtermeszti minden földön a kadencziát.</p>
<p>A nála megrendelt növényeket, hogy az úton ki ne száradjanak,
versekbe takarja, s a veteménymagvakat, hogy csíraképességüket
megtartsák, rythmusokba páczolja be.</p>
<p>Gazdászati tanácsadásai mind versekben hangzanak.</p>
<p>«Hexameterben etess, pentameterben itass.» <span class=
"pagenum"><a name="Page_301" id="Page_301">-301-</a></span></p>
<p>Ismeri a magyar embert, hogy a mit versben tanult, megragad
nála.</p>
<p>És e mellett merész feltalálója új versnemeknek. Csupán kétféle
lábat találni azokban, az egyik a «karaláb», a másik a
«szarkaláb».</p>
<p>Általában tisztelt barátunk műveiről azt az irigységnek is el
kell ismerni, hogy azok igen magvasak (ha dinnyék), igen zamatosak
(ha baraczkok), és az utókor elismerő magasztalására érdemesek (ha
czukorbafőzöttek).</p>
<p>Melynél nagyobb dicséretet egy hirtelen költőre mondani nem
lehet.</p>
<p>Mi részünkről csak a méltányos viszonyosság művét végezzük
ezúttal. Tisztelt barátunk, mint naptárköltő, bennünket egy évben a
szentek közé sorozott, expropriálván számunkra valamely hajdankori
martyr helyét a napok sorában, s helyébe ültetvén szerény nevünket,
és így csupán baráti viszonzás ezúttal, ha mi azt, ki bennünket
élve kanonizált: a halhatatlanok sorába emeljük.</p>
<div class="poem">
<div class="stanza"><span class="i0">S míg Üstökös jár az
égen<br /></span> <span class="i0">Nevét nem felejtik
régen.<br /></span></div>
</div>
<h3>BALLAGI MÓR.</h3>
<p>Ballagi Mór azon szerencsés iró, ki oly chef d’œuvret adott át
az olvasó közönségnek, mely minden osztály, rend és életkor
szerinti olvasónál korszükséget képez.</p>
<p>E könyv az, mely utat nyit a magyar és német nemzetnek egymást
kölcsönösen és alaposan megérteni, s a nemzetiségi differencziákat
kölcsönös megelégedésre kiegyenlíteni.</p>
<p>Biztos kútfő után mondhatjuk, hogy még maga az államminiszter úr
is gyakran folyamodik e könyvhöz, felvilágositást szerez belőle
magának.</p>
<p>És méltán tartatik az ily magas becsben. <span class=
"pagenum"><a name="Page_302" id="Page_302">-302-</a></span></p>
<p>Mert megtalálható abban Vörösmarty költészetétől kezdve a Corpus
jurisig minden.</p>
<p>Magában foglalja az Csengery államtudományát, Kemény
vezérczikkeit, Arany hősköltészetét, Gyulai kritikáját, Brassay
fűvészetét, Greguss bölcsészetét, Kakas Márton bolondságát,
Remellay históriáját, szóval mindent, a mi magyar nyelven iratott,
– kivéve Oroszhegyi Józsa vegytanát.</p>
<p>Ezen nagybecsű könyv tudniillik Ballagi Mór magyar-német
szótára.</p>
<p>E mű nagy befolyással volt a német emberek
megmagyarosítására.</p>
<p>De nemcsak a szavak rendbehozásának, hanem a szavak
értékesítésének is nagy mestere előttünk álló barátunk, ki bár
híven talált arczképéhez mégis legkevésbbé hasonlít, mert a kik őt
személyesen ismerik, csak szónokolva ismerhetik.</p>
<p>Ő a legbuzgóbb szónokok példányképe, ki, ha francziának
született volna, most a franczia törvényhozó testület vitái
alkalmával a Hon és Pesti Napló extra Beilagokkal volnának
kénytelenek megjelenni; s azt kellene azután majd meghallgatni, a
mit ő mondana az ultramontánoknak. Ott volna majd sűrűn látható a
stenografiában bezárjelezett (zaj), – (nagy zaj), – (heves
félbeszakítások), – (felugrálás a padok tetejére) – (ordítás a jobb
oldalon), – (synodalis zsivaj), – (szónok túldörgi valamennyit)
stb. eff. Majd kikapnák azok tőle a magukét! – Hogy a kutya egye
meg a macskát!</p>
<p>Ez az ő szavajárása, melylyel a világ tarthatatlan helyzetét
szokta jelezni. Mely kegyes óhajtását mi is készséggel aláirjuk.
<span class="pagenum"><a name="Page_303" id=
"Page_303">-303-</a></span></p>
<h3>KEMÉNY ZSIGMOND.</h3>
<p>Fortes creantur fortibus!</p>
<p>E jelige nemcsak a Vadász és Versenylapok eszmekörére nézve áll;
mi emberek is alá vagyunk vetve e nemesítési procedurának.</p>
<p>És igy nem csoda, ha Kemény Zsigmond, kinek egy őse fejedelem
volt, a másik őse hadvezér, maga is fejedelmi és hadvezéri állást
foglal el az ujságirás mezején.</p>
<p>S ha fölszámítja táborát, bizonynyal több előfizetőt állíthat
hadirendbe, mint a mennyivel fejedelmi őse Nagy-Szőllősnél Kucsuk
Mehemet basával megütközött; de nem is hagyja ám magát, miként
amaz, levágatni Kucsuk János Török basától.</p>
<p>S ha veszszük Kemény Simon élettörténetét, abban is sok
analógiát találunk az övéhez.</p>
<p>Ki volt akkor Magyarország legnagyobb embere? Hunyadi János. Ki
volt annak legbensőbb barátja? Kemény Simon.</p>
<p>Ki most Magyarország legnagyobb embere? Deák Ferencz. Ki annak
legbensőbb barátja? Kemény Zsigmond.</p>
<p>S valamikép megtörtént, hogy a török-tatár ellen harczolván,
átengedé Hunyadi fegyverzetét Kemény Simonnak, hogy ő harczoljon
abban és viszont; hasonlatosképen a mostani nagy journal attakban
is gyakran küzd Kemény Zsigmond Deák fegyvereivel, míg Deák viszont
a szerkesztő leeresztett sisakja alatt, melyről lepattognak azon
bizonyos török-tatárnak a nyilai, a kinek az igazi nevét a hajdani
Récsy Emil szerkesztette Pesti Naplóban Lisznyai Kálmán verse
közepett, a betűszedői véletlen olyan malapropos
kivakkantotta.<a name="FNanchor_5" id="FNanchor_5"></a><a href=
"#Footnote_5" class="fnanchor">5)</a></p>
<p>Kemény Zsigmond abban külömbözik sok más egyéb <span class=
"pagenum"><a name="Page_304" id="Page_304">-304-</a></span> irótól,
hogy ő igen sok dologhoz ért, és igen kevésről beszél, míg mások
igen kevés dologhoz értenek, és igen sokról beszélnek.</p>
<p>Mikor valami czikk alatt láttuk a mult években a nevét, már
előre tudtuk, hogy itt van a német kérdés legeslegújabb
stádiumában. Ez a kenyérpótlék, a mire az inség ráfanyalítja az
ujságírót, miután a többi tápláléknak mind a Jedikulában kell
megadni az árát.</p>
<p>Úgy tett velünk, mint a szakács, a ki tudná, hogy mit kellene
főzni, csak ne félne az epidémiától. Igy azonban a különböző
sauceokban mindig csak azt nyújtja vendégeinek, a mitől azok meg
nem betegszenek, s el akarja velünk hitetni, hogy «e’pur si mouve»;
mégis csak mozog a német kérdés! Pedig optica fallacia: nem a
kérdés forog az értekező körül, hanem az értekező a kérdés
körül.</p>
<p>Egy idő óta kezdenek ritkulni a német kérdés fölötti
elmélkedései, s ez jót jelent. Mikor már a Pesti Napló el kezd a
magyar kérdésről is beszélni, akkor már bátran ki lehet bontani a
télire bekötözött baraczkfákat: nem lesz több fagy.</p>
<p>Az életíráshoz tartozik azt is megjegyeznünk, hogy Kemény
Zsigmond barátunk megállapodott 48-as; hanem azért még mindig igen
szeretetre méltó férfiú.</p>
<h3>REMÉNYI EDE.</h3>
<p>Íme egy tisztelt barátunk, a ki hegedűvel írja a
világtörténetet.</p>
<p>Valamint a Schwechatnál elfogott czigányok azt mondhatták az
ángázsmánt ajánló horvát bánnak: mi nem akarunk hazánk ellen
hegedűlni; hasonlóul elmondhatja Reményi magáról: én pedig hazám
mellett hegedűlök!</p>
<p>Legelőször életünkben azon emlékezetes vár alatt találkozánk
össze, a mi a többek között arról is nevezetes, hogy egyszer egy
szakács egymaga kiűzte a helyőrségét, pedig Mátyás király katonái
voltak. <span class="pagenum"><a name="Page_305" id=
"Page_305">-305-</a></span></p>
<p>Reményi volt ott az egyedüli vitéz, ki nem rakta le fegyverét (a
nyirettyűt); hanem tovább küzdött vele a magyar név
dicsőségeért.</p>
<p>S ez valóban bámulatos eszköz Reményi kezében, ez a nyirettyű!
Ez neki toll, mely a legszebb antikritikákat írja, ez neki kard,
melylyel versenytársait levágja, ez neki ecset, melylyel lefesti a
magyar búját és örömét, ez neki sarló, melylyel európaszerte a
sterlingtől a piczuláig, mindenféle termékben arat, ez neki paripa,
ha megunja magát, ráül s beutazza rajta mind az öt világrészt, ez
neki hágcsó, melyen még a franczia császárhoz is felkapaszkodik, ez
neki kulcs a paradicsomba, elmegy Rómába, egyet hegedül Liszt
Ferenczczel a vatikánban, s bejut a konfraternitásba.</p>
<p>E bámulatos nyirettyü kezelőjét látod előtted, kegyetlen
olvasó!</p>
<p>(Mert miért volnál te «kegyes olvasó», ebben a czudar
időben?)</p>
<p>Épen most vett búcsút tisztelt barátunk Napoleontól, ki csak
azért késleltette algiri útját ily sokáig, hogy még egyszer
meghallhassa a «Repülj fecském»-et, s nagyon kérte, hogy az alatt,
míg oda lesz, ő is használja fel befolyását Antonellire s próbálja
meg, hogy tudna-e még valami variácziót kigondolni a római nótára?
mert ő már a fogytán jár ebbeli művészetének. Reményi Ede barátunk
névjegyén olvasható volt négy év előtt, miszerint ő az angol
királynő ő felségének első hegedüse. Semmi sem rajzolja oly élénken
az özvegygyé lett királynő mély bánatát, mint azon körülmény, hogy
tisztelt barátunkat négy év óta nem hivatta vissza.</p>
<p>Most kellene tisztelt barátunknak Amerikába menni: miután úgy
halljuk, miszerint Párisban még a déli államokat képviselő Slidellt
is sikerült becsalogatni hegedűjével a reunióba; most pedig
Amerikában épen azon dolgoznak. <span class="pagenum"><a name=
"Page_306" id="Page_306">-306-</a></span></p>
<h3>PÁKH ALBERT.</h3>
<p>Van szerencsém bemutatni a keresztapámat.</p>
<p>Mert, hogy ő volt az, a ki Kakas Mártont a keresztvízre tartotta
– a Vasárnapi Ujságban.</p>
<p>Vasárnapi Ujság? Ki ne tudná, hogy mi az?</p>
<p>Egy nagy hatalmasság az irodalomban; nem csupán geográfiai
fogalom, mint Metternich Olaszországa és a Bécsi Hiradó; nem is
pusztán európai szükség, mint Törökország és az Idők Tanúja, hanem
valóságos aktiv nagy hatalom, mint Anglia, ki szereti ugyan a
békét, de a háborúra is készen áll.</p>
<p>Bámuljátok még azon írókat, kik magokat halhatatlanokká teszik?
jertek, hát bámuljátok az én keresztapámat, ki nem csak magát, de
azonkívül száz meg száz embert tett már halhatatlanná, megörökítvén
őket a V. U. hasábjain s ha kérdeni lehet, vajjon ez és amaz írónk
honnan vesz annyi tárgyat újabb munkákhoz, még jobban lehet
kérdeni, vajjon Pákh Albert honnan a pokolból fog jövő esztendőre
való híres férfiakat előteremteni? De ő azokat mégis
előteremti.</p>
<p>De nem csak ez az ő főérdeme.</p>
<p>«Non minus est virtus, quam quærere: parta tueri.»</p>
<p>(Nem kisebb virtus, mint a híres férfiakat keresni, megóvni
másokat a híressé lételtől.)</p>
<p>Nézzétek meg a Vasárnapi Ujság végén a szerkesztői
mondanivalókat. Ez idő szerint a 7777-ik szám járja. Azok mind
eltemetett fűzfapoéták. Ha fűzfák volnának, poéta nélkül, erdőnek
nevezhetnők. Így csak sírkert. Egy coemeterium
hétezerhétszázhetvenhét fejfával! Miknek nyugvóit Pákh Albert mind
sajátkezüleg szegezé be és temeté el, megírván az ő
epitaphiumaikat; mely epitaphiumok a humor quinteszencziái. Vannak
sokan, kik ezen kezdik olvasni a lapot, sőt azt is kérték már a
szerkesztőtől, <span class="pagenum"><a name="Page_307" id=
"Page_307">-307-</a></span> hogy ne is adjon a lapban egyebet, mint
mondani valókat. Igaz, hogy ezen halottak közül némelyik hazajáró
lélek, tízszer-húszszor is újra megjelen s újra eltemetteti magát,
azt tartván Vojtina Mátyással, hogy «egy kis halál nem tesz sokat,
őseinknek szintúgy volt.»</p>
<p>Pákh Albert is egyike a tízeknek.</p>
<p>Tudniillik, hogy ezelőtt húsz évvel egy koaliczió alakult az
akkori fiatal (most már vén) írók között, melynek tagjai kötelezték
magukat, hogy szépirodalmi munkákat nem fognak irni, csupán csak a
«tízek könyvébe.»</p>
<p>A többi mind megszegte fogadását, csupán csak Pákh Albert áll
azóta is kitartó jellemszilárdsággal akkor tett kötelezettsége
mellett, s állhatatosan tartja fogadását, végtelen szomorúságára
számos tisztelőinek.</p>
<p>Két év előtt tartá a Vasárnapi Ujság tíz éves jubileumát, az
úgynevezett «bankó-menyegzőt»; kívánjuk neki tiszta szivünkből,
hogy még az ezüst, arany és platina menyegzőket is sorba
megtarthassa, és még akkor se legyen megszorulva nemzetünk nagy
férfiainak felfedezésében.</p>
<h3>BRASSAY.</h3>
<p>Látod, tisztelt publikum, ezt a szép hószinű szakállat és hószín
hajfürtöket?</p>
<p>No, hát tudd meg, hogy ennek minden szála külön tudományban
őszült meg.</p>
<p>Brassay mindent tud, a mit csak tudni lehet: ő nagy filológ,
filozóf, mathematikus, botanikus, kritikus, historikus,
grammatikus, statisztikus, lingvista, belletrista, polémista és
jurista; és azonfölül még muzsikus is.</p>
<p>Ennek a sokoldalú tudományosságának köszönheti, hogy a magyar
tudományos akadémia öt osztálya közül egyikben sem választják meg
rendes tagnak.</p>
<p>Mert mikor a nagy gyülés napja elkövetkezik, s az osztályoknak
ajánlani kellene rendes tagságra kandidátusokat, <span class=
"pagenum"><a name="Page_308" id="Page_308">-308-</a></span> akkor
legelébb is elkezdi a természettudományi és mathematikai osztály,
hogy mint természettudós is nagy érdemeket szerzett ugyan magának
Brassay, de mik ezek azon nagybecsű szolgálatokhoz képest, a miket
a magyar irodalomnak a nyelvészet mezején tett; ott volna igazán a
helyén; dísze, virága, czímere fogna lenni a filológiai osztálynak,
s minthogy tíz több, mint kilencz, tehát mathematice áll, hogy
attól az osztálytól ajánltassék, a melyiknél több az érdeme. A
filológiai osztály viszont mély deferencziával elismeri, hogy
Brassay a nyelvészetben rendkivüli sikerrel működött, s ha semmi
egyebet nem mívelne, mint ezt az egy szőlőjét az Úrnak, bizony be
is választaná őt osztályába rendes tagnak; de a midőn Brassay
annyira kitünő filozóf, hogy e hajlama és tanulmánya minden egyéb
müködésére keresztül-kasul kiterjed, tehát úgy kívánja mind a
költői igazságtétel, mind a grammatikai superlativus, hogy a hol
«legnagyobb», oda választassék be: a filozófiai osztályba. A
filozófiai osztály végre ezen bölcsészeti dedukcziót állítja fel:
«ámbátor elismert dolog, hogy Brassay a filozófok között is kitünő,
mindazonáltal már eddig is a természettudományok levelezőtagja
levén: tehátlan mind logice, mind naturaliter az következik, hogy
ki mely helyen leveledzett, azon helyen virágozzék is»; s
visszautasítja a kandidácziót a természettudósokhoz, s e nemes
vetély így foly évről-évre. Brassaynak minden osztály égig emlegeti
a másik osztályban tett érdemeit s együtt az öt osztály együttes
érdemeiért nem választja meg rendes tagnak; hanem végül azt mondja,
hogy «mind ez semmi! Brassay nagy tudós ugyan, de hát még milyen
nagy zeneértő! válaszsza meg hát a konzervatorium.»</p>
<p>A rossz világ aztán rájuk fogja, hogy félnek a polémiáitól.</p>
<p>Bizony félhetnek is.</p>
<p>Alig van köztünk élő ember, a kinek egy bokréta ne jutott volna
azokból a csalánokból, a miket Brassay herbariumából <span class=
"pagenum"><a name="Page_309" id="Page_309">-309-</a></span> poéták,
muzsikusok, kritikusok, filozófusok és mathematikusok számára
időnkint ajándékozni szokott.</p>
<p>S hogy polémiáiban mindig ő marad a győztes, arról, úgy hiszem,
az első látásra mindenki meggyőződhetik. Nekünk ki van a hajunk
tépve, mi pedig az övéből csak egy szálat sem birtunk
kiczibálni.</p>
<p>Jelenleg mély béke van közöttünk, a mit az is tanúsít, hogy
legközelebbi polémiájában Gyulay Pál barátunkkal még Tallérossy
Zebulonunkat is bizonyságtevő tanúnak hívta fel, a miből az derül
ki, hogy még az Üstököst is tanulmányozza, mint nyelvészeti
speczialitást.</p>
<p>Kívánjuk neki és magunknak, hogy még mint viruló öreggel együtt
élhessük meg a tort, melyet m. t. r. taggá megválasztásakor fogunk
csapni, pendantjaként amaz emlékezetes «haricskapuliszka»
estélynek, melyre egyszer jókedvében kilencz összemarakodott
kritikust és antikritikust meghítt magához, azon olympi élvezet
reményében, hogy mint fogják majd egymást megenni! a mi azonban nem
történt meg; egymás húsára nem került a sor, miután Brassay bácsi
ennyi sűrű érdemei mellett még kitünő – szakács is!</p>
<h3>DEGRÉ ALAJOS.</h3>
<p>«Sunt quos curriculo pulverem olympicum concussisse juvat»…</p>
<p>… Íme ez is egyike a tízeknek, kik sok-sok év előtt felfogadták,
hogy a költészet mezején el fogják érni azt a nonplusultrát, a mi
legfőbb czélja az olympi versenyfutónak.</p>
<p>Kettő-három közülök el is érte, hogy halhatatlanná lett, az az
meghalt, s most azt mondják rá gyilkosai, a kritikusok, a mit
Caracalla mondott, mikor sajátkezűleg megölt testvérét, Getát, az
istenek közé emelte: «sit divus, <span class="pagenum"><a name=
"Page_310" id="Page_310">-310-</a></span> dum non sit vivus!» s a
dicsőség is egyik főczélja a futásnak.</p>
<p>Egy-kettő szinte czélt ért, úgy elhalt, hogy nem háborgatják
többé csendes nyugalmát, s ez is jó czél az olympi versenyen.</p>
<p>Kettő-három megérte, hogy akadémiai lett s számozott széket
nyert a négy sphinx őrzötte palotában, s ez is egyik magas, mert
kétemeletes, czélpontja az olympi tusának. Vannak, kiket hatalmas
szerkesztőkké nevezett ki Apolló s ez is díszes hivatal. Uralkodnak
az egész világon, csakhogy a világ nem fogad nekik szót.</p>
<p>Van, a kit közülök a Bethel szentelt őrévé tett Melpomene s ez
is jutalom; a menynyek kulcsa van kezében.</p>
<p>De a legszebb, legjobb, legbölcsebb jutalmat Degré nyerte el az
olympi küzdelemben: őt a muzsák boldog emberré tevék.</p>
<p>S ha néha méltó panaszszal mondja is, ama büszke dunaparti
palotára tekintve:</p>
<p>«Non ebur, neque aureum Mea residet in domo lacunar.»</p>
<p>De annál édesebb öntudattal teheti utána:</p>
<p>«Satis beatus unicis sabinis.»</p>
<p>Ő nyerte el a tíz között a legmagasabbra tűzött koszorút.</p>
<p>S a míg a többiek folytonfolyvást neked udvarolnak te sokarczú
szépség, te ingatag kegyű, te mindig újat követelő, te szeszélyes,
apprehensiv, te csapodár szépség: szép hűtelen magyar közönség!
addig Degré föltalálta a pieridák berkében azt a boldog helyet, a
hol a filomela fészket rak, s ha koronkint megzendíti is még dalát,
azt csak azért teszi, hogy hü párját gyönyörködtesse; de nem azért,
hogy prenumeránsokat csaljon a lépre.</p>
<p>«Beatus ille!» <span class="pagenum"><a name="Page_311" id=
"Page_311">-311-</a></span></p>
<h3>LONKAY ANTAL.</h3>
<p>Bezzeg jó volna most, ha ezt a nagy férfiút is per «barátunk»
titulázhatnánk. Nagy ajánló levél lenne ez ránk nézve mind a
földön, mind az égben; a földön a Honra, az égen az Üstökösre
nézve.</p>
<p>Mert vannak tagadhatatlan, országos hirű költők, kik műveikkel
kivívták maguknak a halhatatlanságot. Igen, de milyen
halhatatlanságot? «Itt a bökkenő!» mondja Hamlet. Ám Lonkay nem
azon útat követi, melyen e profánus halhatatlanok járnak.</p>
<p>Ő tudja jól, hogy az ember hüvelyes vetemény, a kinek a külső
hüvelye csak addig jó, a míg zöld; de ha leszedetvén, télire
eltétetik, akkor csak a borsóként bennrejlő szellem becsültetik
benne: azért mindenkép azon kell törekednünk, hogy e télire
elteendő kincs meg ne zsizsikesedjék.</p>
<p>Egy nagy czél lebeg Lonkay előtt s azt soha szem elől nem is
téveszti.</p>
<p>Az ő tolla még azon ludak egyikének szárnyából való, melyek
hajdan rövid, de velős felszólalásaikkal a Capitoliumot
megmentették.</p>
<p>E toll védelmezi most is a vatikánt mindenki ellen, a ki ott
alkalmatlankodni akar: Garibaldi ellen, az olaszok ellen, az
eretnekek ellen, a pogányok és zsidók ellen, a hitetlen ujságírók
ellen, a vörös herczeg ellen, a franczia védsereg ellen, sőt még a
nagytiszteletű Palásthy úr ellen is.</p>
<p>Buzgalma még oda is kiterjed, hogy ha más írótársa ujságában
valamely tévedést észrevesz, azt rögtön jobb útra téríteni
iparkodik, melyért is azok neki csak örök hálával tartozhatnak.
Kérlelhetlen szigorral sújtja különösen a profánus magyar írókat,
kiket oly módon igyekezik semmivé tenni, hogy lapjában latin
kadencziás verseket <span class="pagenum"><a name="Page_312" id=
"Page_312">-312-</a></span> közöl ezen klasszikus mintájára a
Csokonai Karinyónéjában foglalt carmennek:</p>
<div class="poem">
<div class="stanza"><span class="i0">«Oh Mantuja, oh
Mantuja!<br /></span> <span class="i0">Non procul est a
Genuja;<br /></span> <span class="i0">Scit jam dominatio
tuja:<br /></span> <span class="i0">Merre nyílik a
kapuja?»<br /></span></div>
</div>
<p class="i0">mely latin versek eddig is köztetszésben részesülvén,
már-már leszorítják a magyar poétákat a Helikonról. Úgy kell
nekik.</p>
<p>Lonkay még a siron túl is anathemával üldözi e profánusokat. Egy
haldokló lapszerkesztőre nem rég olyasmit mondott, mintha «döglő
félben» volna s buzgalmáról dicséretesen tanuskodik azon
megjegyzése, miszerint Lincoln nagyon megérdemlette azt a
büntetést, hogy meglőtték, a mért pénteki napon szinházba ment.
Hiszen világos is, hogy a szinész nem hal, hanem hús.</p>
<p>Azonkívül pedig egy egész új genreral szaporította a magyar
litteraturát; e genre a «Péterfillér irodalom». Ő Péterfilléreket
gyűjt s az adakozók minden forinthoz egy kegyes mondatot írnak
versben és prózában s e mondatok gyűjteménye az Idők Tanújában a
capite kinyomattatik. A Péterfilléreket, hajh! Merode generális
jámbor zuavjai menten beiszszák, de a szép mondatok gyűjteménye
örök időkre megmarad; kegyeletes tanúságaul azon Időnek, a melyben
a lelkes hazafiak még pénzt is mellékeltek a verseikhez, a miket
beküldtek valami újságnak.</p>
<p>Mindez érdemeiért ragyog e kitünő férfiú keblén amaz érdemjel,
mely őt a Gergely-rend lovagjává teszi, s felhívja a saracénok
elleni harczra. Viselje egészséggel.</p>
<p>De még ez nem minden jutalma az igaznak.</p>
<p>Voltak kegyes érdemekben gazdag emberek, kik szinte kivívták
maguknak a túlvilági halhatatlanságot; de Lonkay minden
megboldogultaknál hosszabb halhatatlanságot szerzett magának, mert
az övé meg van toldva még a túlvilágon <span class=
"pagenum"><a name="Page_313" id="Page_313">-313-</a></span> innen
is három esztendővel; a mennyiben buzgó honfiak és honatyák három
évre biztosították az Idők Tanúját az «élet» felől.</p>
<p>Halandó ember! halandó ujság! láss példát és okulj belőle!</p>
<hr class="chap" />
<div class="chapter"></div>
<p><span class="pagenum"><a name="Page_314" id=
"Page_314">-314-</a></span></p>
<h2>A HÁROM CSÁK.</h2>
<p class="center">(Históriai álom.)</p>
<p>Egyet kifelejtett Dante a pokolbeli mulatságok közül: a
«pályadrámák és vigjátékok bírálását.» Mi forró kénkő? mi tüzes
furiák mardosása? mi Ixion malomkereke? ehez a kegyetlenkedéshez
képest.</p>
<p>Mert tudniillik, hogy a kik életükben sok rossz drámát írtak,
már mint magam is ni, azokat arra szokták büntetni, hogy életökben
drámákat biráltatnak velük.</p>
<p>Egy szép reggel azzal köszönt be hozzám az akadémiai kihordó,
hogy «tisztelnek, ihol van tizenkét pályadráma, választani kellene
közüle, hogy melyik nehezebb? még pedig, minthogy körmünkre égett
az idő, hát csak hirtelen; addig se konczert, se svábhegy, a míg ez
meg nincs.»</p>
<p>«Tizenkét dráma egy halomban! van-e torony, a mi ennek a
magasságával felérjen? Vétek volna, ha csak egy is közülök öt
felvonásnál rövidebb lenne. Hatvan felvonást végig élvezni egy
huzamban! s a végén még azt is elmondani, hogy mit látott az ember?
Keresztül törni annyi jámbuson; még pedig ilyen szűk csizmákban,
mint a milyeneket most visel az ember.</p>
<p>Hárman a pályadrámák közül egy és ugyanazon tárgyról valának
írva. Csák Máté, Róbert Károly vetélytársa volt a darab hőse;
ugyanazon mellékszemélyzettel; Porcs, Omodé és fiai, Erzsébet
királyleány, Róbert Károly, Jordán lovag, Zách és a többi; csak
azzal az ártatlan külömbséggel, hogy mind a háromban mind
valamennyi <span class="pagenum"><a name="Page_315" id=
"Page_315">-315-</a></span> személy más alakot és jellemet és tenni
valókat kapott. Az egyikben Csák szerelmes kalandor volt, a
másikban rablólovag, a harmadikban szabadsághős; egyszer öreg,
mogorva kurucz, másszor nyalka, szerelmes dalia, harmadszor gonosz
csapodár, vén lator; egyszer a királyleánynak fogadott apja,
másszor titkos szerelmese, harmadszor feleséges ember, a ki a
feleségét megcsalja, a más leánya szép szemeiért; ugyanaz a Porcs
vitéz egyiknél hajthatlan erényhős, másiknál intrikus gazember;
Róbert Károly itt lovaghős, amott gyáva jöttment, meg-meg szerelmes
kópé. A királyleány egyszer Csákba, másszor a kisebbik Omodé fiúba,
harmadszor Zách Felicziánba szerelmes, Omodé itt kegyetlen apa,
amott szerencsétlen szülő; hol van felesége, hol nincs; a kit az
egyik darabban megöltek, az a másikban még most is él; s a ki mit
elmondott ékes kadencziákban, azt a másik nem resteli megint puczér
jambusokban előadni, vagy épen ellenkezőt beszélni.</p>
<p>Azt már láttam, hogy én itten igazságot tenni nem tudok. Kezdtem
kijönni a türelmemből.</p>
<p>– Engem ne ámítsanak az urak. Mondják meg igazán: melyikük Csák
Máté? mert egyiket sem ismerem.</p>
<p>Egy torzonborz ficzkó állt elém, szörnyen állt az égnek mind a
két bajusza vége.</p>
<p>– Én vagyok trencséni Csák Máté.</p>
<p>– Ön akarja elvenni a királyleányt?</p>
<p>– Nem, instálom, nekem már van egy feleségem jobbkézre, meg egy
másik balkézre is.</p>
<p>– A királyleányt én akarom elvenni. Szólt bele a másik Csák.</p>
<p>– Istentelenség! kiálta a harmadik, mit nem fognak rám? hisz
atyja lehetnék!</p>
<p>– Teringettét, ha mondom; egyszerre csak egy beszéljen. Kihez
akarsz menni leányom Erzsi?</p>
<p>– Én a Csák bácsit választom. Nem azt a borzas szakállút, hanem
ezt a másikat ni. <span class="pagenum"><a name="Page_316" id=
"Page_316">-316-</a></span></p>
<p>– Nekem biz a nem kell, szól a másik Erzsébet, mert én Omodé
urfival vagyok eljegyezve.</p>
<p>– Ne tessék megengedni, hogy ahoz adjanak, sipíta a harmadik:
nekem van itten egy Csabám.</p>
<p>– Teremtő uram! Hogy menjen egy leány háromfelé? mit csináljak
ennyi eladó leánynyal egy személyben?</p>
<p>– Meg kell ölni! ordítá az egyik Csák, én a magamét
megöletem.</p>
<p>– A bizony jó lesz, így leghamarább átesünk rajta.</p>
<p>A leánynyal már elkészültünk.</p>
<p>– Hát ez a sok Omodé hová legyen? vannak vagy huszan; hol az
apjuk? mit csináljunk ezzel a sok ifjú úrral?</p>
<p>– Én elűzöm őket! kiálta az egyik apa.</p>
<p>– Én elszaladok előlük, dörmögé a másik.</p>
<p>– Meg kell őket ölni, szólt flegmatice a harmadik.</p>
<p>– Nagyon jól van, mind meg kell ölni! No hála Istennek
tizennyolcz Omodé fekszik már és nem jár a láb alatt. Majd csak
rendbe jövünk már valahogy. Hát ez kicsoda?</p>
<p>– Én Porcs vitéz vagyok, szól az egyik.</p>
<p>– Nem igaz, szól a másik a föld alól, én már meghaltam.</p>
<p>– Elmégy, semmirevaló! Az a másik már szépen meghalt, s te még
itt élni akarsz. Takarodj! Ezzel is kevesebb! Ki van itt még?</p>
<p>– Itt vagyok én: Róbert Károly, de jelentem, hogy még odakinn
két Róbert Károly várakozik, de azok nem mernek bejönni, mert
félnek, hanem én bátor vitéz vagyok.</p>
<p>– No uraim, Csák urak; itt most már nincs más segítség, mint
hogy tessék Róbert Károlylyal megverekedni; a melyik győztes lesz,
az beszéljen majd a száz arany jutalomról.</p>
<p>Elébb még egy kis statistéria volt ott körül, azt par compagnie
Csákok és Róbertek elébb lekaszabolgatták, hogy rajtuk és a súgón
kívül senki se maradjon a színpadon, akkor aztán neki zúdultak
egymásnak: az egyik <span class="pagenum"><a name="Page_317" id=
"Page_317">-317-</a></span> Zách a csatában vitézül elhullott, a
másik Róbert Károlytól amnesztiát kért és kapott is; a harmadik
pedig egy egérfogóba becsalta Károlyt s rázuhintotta a csaptatót, s
mikor ott a király és az egész suiteje megvalának fogva, akkor
nagylelkűen visszaadá neki életét s koronáját s maga elsülyedt a
színpad alá; úgy hogy végtére sem maradt ott egyéb a három Csákból,
mint Róbert Károly. Annak pedig nem itélem oda a száz aranyat.</p>
<hr class="chap" />
<div class="chapter"></div>
<p><span class="pagenum"><a name="Page_318" id=
"Page_318">-318-</a></span></p>
<h2>KAKAS MÁRTON LEVELE SAJÁT MAGÁHOZ.</h2>
<p class="center">(1860.)</p>
<h3>I.</h3>
<p>Azt a furcsaságot már megértük, hogy két együtt utazó író az
úton összeperelvén, azontul az egész marschruta alatt, daczára
annak, hogy folyvást egy kocsin ültek, egy szobában háltak, mindig
levél által értekezett egymással; de még azt nem, hogy valaki saját
magával korrespondeáljon. No hát legyen meg ez is. Az üstökös úgy
is felfordította a világot. Tehát kedves öcsém Kakas Márton.</p>
<p>Azt mondják, hogy a prágai városház-tornyának négy szegletén öt
bagoly van kifaragva, hanem annak az ötödiknek az a tulajdonsága,
hogy a ki az ő apjának nem igazi fia, az ezt a baglyot nem
láthatja. Ott ugyan voltaképen soha sincsen több négy bagolynál,
hanem azért minden ember, a ki ezt a mesét tudja, megesküszik rá,
hogy ötöt lát: nehogy korcsnak nevezzék.</p>
<p>Nálunk is van ilyen ötödik bagoly, még pedig igen szép számmal:
majd mindjárt produkálok egy párt.</p>
<p>Van nekünk egy épületünk, a mit nemzeti szinháznak neveznek:
ennek a baglyaival azonban megfordítva van a dolog, mint a prágai
toronynál. A ki ezekből egyet meglát, arra azt mondják, hogy rossz
hazafi; ergo, senki sem meri őket látni.</p>
<p>Van ennek a színháznak egy nagy operája: ej haj… stb. A nagy
Széchenyi mondott egyszer egy jó adomát <span class=
"pagenum"><a name="Page_319" id="Page_319">-319-</a></span> egy
német vargáról, ki elkezdett nagy házat építeni, de félmunkában
kifogyott a költsége, s aztán ezt a verset írta a falára:</p>
<div class="poem">
<div class="stanza"><span class="i0">«Hájzer baun iz a grósze
Luszt<br /></span> <span class="i0">Ich aber armer
Schuszt-<br /></span> <span class="i0">-Er hab dasz nid
gwuszt,<br /></span> <span class="i0">Dasz dasz szu fil
kuszt…<br /></span></div>
</div>
<p>Látod-e a baglyot Márton? úgy-e hogy nem látod? én sem látom. Ha
azt mondanók, hogy látjuk, megkergetnének bennünket, mert rossz
hazafiak vagyunk.</p>
<p>Van ennek a színháznak holmi drámája is: ej haj… stb. XIV. Lajos
királynak az udvarában volt egy szegény nemes ember, a ki untalan
szolliczitálta a fejedelmet azért, hogy nagy uraktól elfoglalt
jószágaiba helyeztesse vissza; mire Louis mindannyiszor azt felelte
neki: «Biztosítlak grácziám felől.» Egyszer aztán a szegény nemes
fogta a macskáját, bezárta egy üres szekrénybe s nem adott neki
enni. A macska ordított, nyivákolt, kaparta az ajtót: gazdája
mindig azt mondta neki, hogy «biztosítalak grácziám felől.» Egyszer
aztán megsokalta a macska a tréfát s megdöglött: a szegény ügyes
bajos ekkor újra felment XIV. Lajoshoz, s midőn az ismét azzal
nyugtatta meg, hogy «biztosítalak grácziám felől», szomorúan mondta
neki: «Jaj Sire, ettől döglött meg a macskám.»</p>
<p>Látod-e a baglyot Márton? nem látod? én sem látom.</p>
<p>Vannak ennek a színháznak drámaírói és kritikusai; ej haj stb…
Egyszer egy pap kegyetlen prédikácziót tartott az uzsorások ellen.
Templom után odament hozzá egy fő-fő uzsorás, megköszönte neki,
hogy olyan hatalmasan beszélt, s kérte, hogy csak nógassa ezután is
az uzsoráskodókat, mert annyian vannak már, hogy mind elrontják az
üzletet; ha egy-kettő szivére venné a prédikácziót, a többi aztán
könnyebben vihetné magasabbra a kamatot.</p>
<p>Te persze nem érted, hogy miről szól a mese? Én sem értem.
<span class="pagenum"><a name="Page_320" id=
"Page_320">-320-</a></span></p>
<p>A bírálók és drámairók hajdan invitálva voltak ebbe a házba,
most ott kinn tágasabb nekik: ej haj stb… Egyszer egy gazdag
fakereskedő háziúr felizent a padlásszobájában lakó poétához, hogy
beteg és nagyon únja magát, küldjön le neki valami könyvet, csak
egy pár napra kell, míg kiolvassa; a poéta azt izente vissza a
háziurnak, hogy ő meg küldjön hát fel egy öl fát, neki is csak egy
pár hétre kell, míg befűt vele.</p>
<p>Érted? nem érted? Elmehetsz.</p>
<p>Van ennek a színháznak egy igazgató-bizottmánya: hm, hajh stb… A
krimi háború alatt egy franczia tábornok megbetegedett, s elmaradt
Silistriában. Jöttek azután a városon keresztül mindenféle
hadtestek; ott egy pár napig mindegyik megpihent, azalatt a hadtest
törzsorvosa kúra alá vette a beteg vitézt a maga rendszere alapján.
Egyik allopatha volt, az megitatott vele egy veder ipecacuanhát;
lefektette és odább ment; jött a másik hadtest, annak az orvosa
homoeopatha volt, az földhöz verte a decoctumos üvegeket, adott
neki egy csipet lapdacsot, felültette és odább ment; a harmadik
corps feldschere vérbőségnek tulajdonítá a baját, eret vágott rajt
s ment odább; a negyedik hydropatha volt, az hidegvizes lepedőkbe
takartatta s ment odább; az ötödik gőzfürdőt rendelt neki,
megizzasztotta s odább ment; a hatodik delejező volt,
megmagnetizálta s masirozott odább; utoljára a patiens
megharagudott, felkelt az ágyból, kiment a napra, s a napmelegtől
meggyógyult szépen.</p>
<p>Értesz te ebből valamit? úgy-e hogy nem?</p>
<p>Vannak ennek a színháznak nagyságos patronusai: hm, hajh stb… Az
egyszeri spanyol grand kiment a mezőre, s meglátva ott egy
parasztot jóizűn falatozni, kegyelmes leereszkedéssel monda néki:
«te szegény ember, jer ide! én vagyok sennor Grando Caballo y
Tarlatano de santo Caprimolgo: hozd ide sajtodat, én megengedem
neked, hogy a társaságomban ebédelj.» A jámbor paraszt megörült a
nagy tiszteletnek, odavitte a sajtját s <span class=
"pagenum"><a name="Page_321" id="Page_321">-321-</a></span> mély
deferencziával nézte, hogy költi el az eccellentissimo senor az ő
sajtját, ő maga enni sem mert belőle a nagy tisztelet miatt:
utoljára még kezet is csókolt neki.</p>
<p>Tandarida rididom. Azt mondja a magyar nóta.</p>
<p>Van azután ennek a színháznak egy mindig zúgolódó, és mindenhez
hozzá szokó közönsége: hm, hajh, stb… Egyszer a nagy Széchenyi
elbeszélte: hogyan főnek meg a rákok? Hát mikor a vízből kifogják
őket s behányják a kosárba, akkor zúgolódnak, hogy «ez czudarság,
ez maliczia így bánni a szegény rákokkal, ez nekünk sehogy sem
tetszik.» Akkor aztán a szakácsné berakja őket a fazékba s vizet
tölt rájuk, erre felvidulnak a rákok: «no hála Istennek, már most
megint jól vagyunk, hiába csak boldogok a rákok!» A szakácsné aztán
tüzet rak a fazék mellé, a víz elkezd melegedni. A rákok magukon
kívül vannak örömükben: «minő holdogság! meleg vízbe jutottunk;
van-e olyan boldog publikum több mint a rák?» A víz azonban mind
jobban kezd melegedni; lassankint kezdik észrevenni a rákok, hogy
nem jól megy a dolog, már süti az oldalukat a fazék: «baj van!
veszélyben a rákok!» Ekkor elhúzza a fazekat a szakácsné a tűztől,
hogy ne forrjon olyan hirtelen, a rákok ismét magukhoz térnek:
«rákok, ne csüggedjetek! a veszély jobbra fordult már, a rákoknak
nem szabad elveszni»; a szakácsné azután megint hol beljebb tolja,
hol kiebb húzza a fazekat a tűz körűl, a jámbor rákokat a szerint
veszi elő pirosító kétségbeesés, vagy boldogabb jövendők reménye,
míg egyszer aztán azt veszik észre a rákok, hogy egészen veresre
megfőttek.</p>
<p>Úgy-e öcsém Kakas Márton, ebből sem értettél semmit? Mese ez is,
mint a többi. Ha mese, hát mesd ketté; azt tartja a közmondás.
<span class="pagenum"><a name="Page_322" id=
"Page_322">-322-</a></span></p>
<h3>II.</h3>
<p>Kedves öcsém Márton!</p>
<p>Valami jó gondolatom támadt. No csak ne vágj a szavamba! Engedd
elmondanom végig.</p>
<p>Közhasznú és épületes, tanulságos és messzire kiható gondolat
ez! Bánom is, hogy ide adtam az Üstökösbe, valami okosabb újságban
kellett volna közlenem, mert itt még majd tréfára veszik, azt
gondolják: csak bohóskodom.</p>
<p>Megmondom, hogy miként jöttem rá erre a jó gondolatra?</p>
<p>Tehát legelébb is azon kezdem, hogy korunk jelszava a
takarékosság, a gazdálkodás. Nagyon szép jelszó, aranyos jelszó!
Bárcsak azok is megtartanák, a kiknek szükségük van rá.</p>
<p>Tudod azt a jó szokást, úgy-e bár, hogy például könyvet csak
akkor vesz az ember, ha kölcsön nem kaphat, s ha egy ember egy
faluban megvesz valami regényt, azt meglátja az asztalán egy jó
barátja, az elkéri kölcsön kiolvasásra, a jó barát, ha elolvassa,
nem állhatja meg, hogy imádottjával meg ne ismertesse, a kisasszony
is elolvassa s aztán közli azt kebelbarátnéjával, a kebelbarátné,
ha átment rajta, elviszi a nagynénjének, a nagynéne elhíreszteli a
penzionátus kapitány úrnak, kivel naponkint együtt tartlizik, a
kapitány úr megmutatja a szomszéd falubeli tiszttartónak, ki épen
vendégül szállt hozzá, az átviszi magával a szomszéd faluba, ott
rendre járja a zsindelyes házakat mind; ott ünnepek alkalmával
meglátja a légatus, elkéri kölcsön, odaadják; bejár vele hat
vármegyét keresztben hosszában, útközben mindenkinek elolvasgatja,
a kinél éjszakára megszáll, az utolsó állomáson ott felejti,
megtalálja a korcsmáros, s az aztán minden megérkező vendégével
elolvastatja sorban, míg a sokat <span class="pagenum"><a name=
"Page_323" id="Page_323">-323-</a></span> szenvedett kötet salátává
olvasva, elejét hátulját elvesztve, elvégre a szolgálók kezébe
kerül, a kik sylabizálni tanulnak rajta.</p>
<p>Ez adta nekem azt a pompás eszmét, a mit most elakarok neked
mondani.</p>
<p>Vajjon nem lehetne-e ezt a könyvgazdálkodási rendszert a mai
takarékos időkben mindennemű életszükségekre alkalmazni?
Például:</p>
<p>Ha az ember bálba készül, minek csináltatna magának frakkot,
mikor a szomszédjáét elkérheti kölcsön? hiszen visszaadja, ha
kitánczolta benne magát.</p>
<p>Nem elég volna, ha két ember tartana egy téli kabátot? a mikor
az egyik kimegy, a másik otthon marad, a szobában nincs rá
szüksége.</p>
<p>Nem lehetne egy faluban beérni egy krinolinnal? sorba
viselhetnék a kisasszonyok, asszonyságok, adván kézről-kézre: én ma
már szép voltam, légy holnap te az.</p>
<p>Milyen szépen lehetne ezt a textust mindenféleképen váriálni:
«ugyan kérem ássan ezt a könyvet kölcsön, majd ha kiolvastam,
visszaadom.»</p>
<p>– Ugyan kérem szépen kedves urambátyám a négy ökrét meg az
ekéjét kölcsön, majd ha beszántattam vele, visszaadom.</p>
<p>– Ugyan kérem szépen édes asszonynéném a svájczi tehenét
kölcsön, majd ha kifejettem, visszaadom, nem lesz semmi baja.</p>
<p>– Ugyan kérem édes szomszéd uram a lovát, kocsiját kölcsön, majd
ha megjártam vele a debreczeni vásárt, visszaadom.</p>
<p>– Ugyan kérem édes komám uram, a sarkantyús csizmáját kölcsön,
majd ha kilyukasztottam a talpát, visszaadom.</p>
<p>– Ugyan kérem édes nemzetes uram a déczbundáját kölcsön, majd ha
kitavaszodik, visszaadom.</p>
<p>– Ugyan kérem édes nagy uram ezt a tál hurkát kölcsön, majd ha
átolvastam visszaadom (t. i. a tálat). <span class=
"pagenum"><a name="Page_324" id="Page_324">-324-</a></span></p>
<p>– Ugyan kérem édes öcsém asszony a szakácsnéját kölcsön, majd ha
nálam megfőzte az ebédet, visszaadom.</p>
<p>– Ugyan édes komámasszony, kérek szépen kölcsön egy font
szappant, majd ha kimostam vele a ruhámat, visszaadom.</p>
<p>– Ugyan édes nénémasszony, kérek szépen kölcsön egy lábas zsírt,
majd ha kisütöttem benne a fánkot, visszaadom.</p>
<p>– Ugyan édes nagyságos úr, kérek szépen egy hold földet kölcsön,
majd ha kiszedtem belőle a krumplit, visszaadom.</p>
<p>– Ugyan kérem szépen édes tekintetes uram ezt a házat kölcsön,
majd ha kilaktam, visszaadom.</p>
<p>– Ugyan kérünk édes tiszteletes úr egy pár harangot a szomszéd
falu számára kölcsön, majd ha beharangoztunk velük,
visszaadjuk.</p>
<p>– Ugyan kedves barátom ott Győrben, adj nekem egy tölgyfa hajót
kölcsön, majd ha leszállítottam a gabonámat Zimonyba, ott
visszaadom.</p>
<p>– Ugyan édes molnármester úr, adjon nekem egy malmot kölcsön,
majd ha megőrlöttem rajta a buzámat, visszaadom.</p>
<p>– Ugyan édes szép kisasszony, adjon nekem egynehány csókot
kölcsön, majd ha megolvastam, visszaadom.</p>
<p>És így tovább…</p>
<p>Hát nem volna-e ez pompás gazdálkodási rendszer? Valamint hogy
mai nap nem szükséges egy faluban többnek mint egy embernek tartani
könyvet, újságot, hogy az egész falu szellemi szükségei ki legyenek
benne elégítve: hasonlatosképen lehetne úgy alkalmazni a dolgot,
hogy frakkot, bundát, krinolint, ökröt, lovat, tehenet s más afféle
vastagabb szükségre való tárgyakat szintén ne tartana több bizonyos
részarányos számnál; a többi azoktól kérné kölcsön. Mennyi meg
volna takarítva ez által, s mennyivel jobban betöltené minden
használati tárgy a maga hivatását, mert valamint áll az a thézis,
<span class="pagenum"><a name="Page_325" id=
"Page_325">-325-</a></span> hogy a könyv hivatása az, hogy mentül
többen olvassák, hasonlóul áll a másik is; «a bunda hivatása az,
hogy mentül többen viseljék». És így duplex libelli dos est.</p>
<p>Hát még ha azt a legnagyobb luxusartikulust: az asszonyt is úgy
lehetne kölcsön kérni!! «ugyan kedves édes urambátyám, kérek egy
feleséget kölcsön: majd ha új ruha kell neki, visszaadom». Az volna
még csak a profit!!!</p>
<hr class="chap" />
<div class="chapter"></div>
<p><span class="pagenum"><a name="Page_326" id=
"Page_326">-326-</a></span></p>
<h2>LISZT FERENCZ HANGVERSENYE.</h2>
<p>Szerkesztő úr! Ismeri ön azt a mondát arról a hajdankori
bűvészről, a ki egyszer egy bölcs város lakóit aképen babonázta
meg, hogy kezébe vett egy hegedűt, végig muzsikált az utczán; s a
ki csak meghallotta azt, futott utána, tánczolva, tapsolva, mámoros
önfeledéssel; a bűbájos vitte őket ki magával a városból, azok mind
tódultak utána tánczolva, tapsolva, végre megnyílt előttük egy
meredek hegy, a bűvhegedűs oda is becsalta őket: a jámbor emberek
mind bementek lejtve, tánczolva, szökellve, a hegy összezáródott
mögöttük: még tán most is tánczolnak odabenn.</p>
<p>Az újabbkori bölcsek ráfogják, hogy ez csak mese. Pedig lássa
szerkesztő úr, ez nem mese, mert ez valóban megtörtént; láttam,
hallottam, ott voltam én is: a bűbájos megint eljött, engem is, meg
ezernyi ezer embert velem együtt vitt magával, a merre akart,
meghordozott eddig soha nem ismert tájakon, bevitt gyönyörű
tündérországba, keresztül iszonyú pokolországon. De ezúttal mégis
oly jó volt, hogy visszaeresztett.</p>
<p>Elmondom a hogy történt.</p>
<p>Kihirdetik egy szép ünnepnapon, hogy hangverseny lesz a szinházi
nyugdíj-intézet javára. Az emberek szánakodásból összegyülnek,
semmi rosszat nem gyanítva s remélik, hogy olcsó áron meg fognak
innen szabadulni. A színház tömve van, egyik ember a másik hátán,
mint valami négerszállító hajóban. Egyik kérdezi a másiktól:
<span class="pagenum"><a name="Page_327" id=
"Page_327">-327-</a></span> fog-e Liszt most zongorázni. Fog
bizony, de még hogyan. Most eleven zongorája van, a hajdani
lelketlen fabillentyűk helyett mindenütt egy lelkes állat ül, a ki
kénytelen kezeinek intésére, szemeinek mozdulatára, mosolyára,
haragjára csodálatos hangot adni: az egész nagy zenekar nem egyéb,
mint egy óriási hangszer, melyen a nagy mester szellemujjaival
játszik.</p>
<p>Ott láttam őt ülni a nagy koszorúzápor között, a
vershófuvatagban, mint egy ezeregyéjszakai bűvészt, halvány
orczájával, mit hosszú hajzata beárnyal. Mit tudom én, milyenek
voltak a koszorúk és a versek? én csak őt láttam és azontúl nem
birtam szemeimet levenni róla. A nagy földi lárma, emberi kiabálás
után, melylyel a közönség magát a nagy bűbáj ellen biztosítani
törekedett, a nagy mester egy intésére éjféli csendesség támadt.
Annyira senkinek éreztem magamat, mint születésem előtt egy
esztendővel. Most felnyiltak e hallgató szemek, a kéz egy halk
intésére valami zengés támadt, valami olyan hang, a mit minden
ember ért, pedig senki nyelvén sem beszél, látja, pedig alakja
nincs: támadó hajnal, piros libegő felhőkkel, zöld bokrokon
átvilágló napsugár, csengő hajnalharang, egyhangú csermely
csörgése, döngő méhe hangja, égi szerafimok reggeli éneke fehér
felhők között székelő úr zsámolyánál, a ki áldó kézzel mutat a föld
felé, s hallgatja a csecsemőgyermek gondolatjait, kire szelíd
anyaarcz mosolyog, kinek fülébe szárnyasvállú angyalkák susognak;
bölcsőringás, dajkaének, gyermek kaczagása,… s mindez ott volt
annak a bűvésznek az arczán: látható volt zenéjében, hallható
mosolyában… Most elmúlik a mosolygás, felhők vonulnak az égre, a
napsugár eltünik a hegyek mögé, hideg szél fuvall végig a tájon:
úgy fázom és köpönyegem otthon maradt, a távoli villám felderíti a
tájat, a zápor zuhog, a vihar rázza az ablaktáblákat, a mennydörgés
rengeti a reszkető föld fundamentomait, a viharból, mennydörgésből
fájó sírás hangzik elé: olyan sírás, mint mikor árva gyermek zokog
<span class="pagenum"><a name="Page_328" id=
"Page_328">-328-</a></span> anyja koporsója előtt, a halotti ének
beleszól, mélán, bánatosan, a mennyekben fenkölt kardalok fogadnak
egy földről eltávozó lelket; a földön pedig a hideg szél kerget egy
árva gyermeket, a kinek nincsen senkije és semmije, a ki előtt a
kietlen végtelenség, melyen a sötét zivatar dörögve zúdul végig. És
mindez látható volt ama bűvész arczában, szemeiben, komor homlokán,
gyászoló ajkain s csodásan összhangzó zenéjében… De ime egyet
mosolyog ez arcz, s mintha kicseréltek volna embert, szivet és
zenét, édességgel, gyönyörrel teljes kép tárul újra elénk: a boldog
szerelem képe; szeret minden: a nap a földet, mely mosolyától
felvirul, angyalok az embereket, és az emberek egymást; virágillat
szereti a szellőt, tavaszi lomb a patakot, csendes tó vize a benne
meglátszó felhőket, zöld moha a hideg sziklát, madárka párját, ifjú
leánykáját és minden, a mi szeret, olyan boldog szerelmében; méh
döngése, lepke szárnya veri a bűvharmoniához a taktust, bele
susognak a fák is, s azok a kis kék virágok lelóggó csengetyűikkel
úgy csengenek, ha a szerelmes szél megfujja őket, és a szív úgy
dobog, egyszerre kettő-kettő; ott is harmonia van… S ez a boldog
édes ábránd ott volt a bűvész arczában és a zene keresztül-kasul
járt minden szivet, minden lelket. Ha most tetszett volna a
bűvésznek, bezárhatta volna mögöttünk a hegyet, soha sem jöttünk
volna ki onnan… Ah, de még ez mind csak tréfa: a mester arcza ismét
változik, újra idomul a világ; nagy országrendítő eszmék születnek
új létre, a lelkesült tömegek robaja hallatszik távol, az emberek
keble feszül, dagad, kardok vidám csörrenése, paripák szilaj
dobogása vegyül a zenébe, egyes hangok, mint az itéletnap holtakat
támasztó szava, riadnak bele a csodás hangzűrbe, az ember szíve ki
akar törni helyéből, elfeledi mindenki éltét és halálát, csak egy
képet lát, a dicső csatamezőt az egymásba rohanó tömegekkel, a
felvert port nehéz felhőivel, a vérpatakokkal, ott hallja a
harczosok ordítását, a kardok csengését, a csatakürt buzdító
harsogásait, a mint <span class="pagenum"><a name="Page_329" id=
"Page_329">-329-</a></span> rohan előre a csaták hőse, neki
eresztett kantárral, lehullot föveggel, kipirult orczával, hogy
szinte bele kell kiáltanunk: előre azokkal a zászlókkal! Ne
hagyjátok azt a hőst ott! Előre, előre!… Hasztalan, hasztalan. A
bűvész felindult arczfénye megtörik, lelkesült alakja lassan
összeroskad, kihull a kard a kézből, kifoly a vér a sebből, a lovag
lehull a földre, a zászló betakarja arczát: a csatának vége van
már; ősz szeleit érző hattyúk, darvak kiáltoznak le az égből,
melegebb tájra vonulva; minden zaj elhal, elcsendesül lassan; még
egy szívbekapó csodás melódia szólal meg utoljára; a késői kor
költői éneke ez talán megsiratott hősről, meg a sírból kinőtt
hangabokron énekelő fülmile, és az éjféli szél, mely a halottakat
költögeti, az is elhal, elenyészik, csak az ingatott fűszálak
beszélgetnek még egymásnak valami nagy szomorú dolgot, a mitől mind
bánatra hajlik a fejök. A bűvész alakja alig látszik most az
állvány mellől, eltűnt ő is csoda hangjaival, a miket azután soha
sem birunk elfeledni.</p>
<p>Szerkesztő úr, ez ám a bűvészet, nem Boscóé; Bosco legalább, ha
elbűvölte az ember ujjáról az aranygyűrűt, végül megint visszaadta;
ha elkérte a zsebórát, ha megtörte a mozsárban, ha kilőtte a
puskából, megint egész zsebóra lett belőle; de Liszt elszedte az
egész közönségtől a sziveket, összetörte s vissza nem adta azokat.
Hogy fog már majd annyi derék magyar ember szív nélkül járni-kelni
a világban? Csak hát a magáét hagyná itten már cserébe…</p>
<hr class="chap" />
<div class="chapter"></div>
<p><span class="pagenum"><a name="Page_330" id=
"Page_330">-330-</a></span></p>
<h2>BOKA KÁROLY HEGEDŰJE.</h2>
<p>Tisztelt szerkesztő úr! Engedje meg, hogy erről a jó öreg
hegedűsről hadd írjak ide egy kissé kedvem szerint; azért hogy ő
csak czigány és nem ballettánczosnő, vagy hirhedett író. Hiszen úgy
is olyan kevés a distanczia közöttünk, a mióta a czigányok jó nagy
mértékben czivilizálódtak, az írók egy kis mértékben
czigányizálódtak, hogy szépen elférünk egy kathegoriában, különösen
a vidéki közönség előtt, melynek lajstromain nagyon hamar egymás
után következünk a czigányok mellett: néha nem is elől, hanem
hátrább.</p>
<p>A vén hegedűs, a ki külömben nem azért vén, mert fehér a
szakálla, hanem majd később megmondom miért? múlt héten érkezett
Pestre. Nem dicsvágy hajtotta ide, nem is műtanulmányozási ok (mit
tanulhatna ő itten?), hanem testi állapotok.</p>
<p>Ifju czigányok, fiatal barna zenészek nem úgy tettek ám az
öreggel, mint ifjú írók, ifjú szinészek, az öreg íróval és
szinészszel, ki, ha megbetegszik, azt mondják neki: múzeumba öreg.
Hanem összeszólalkoztak, vették hegedűiket, furulyáikat s elmentek
az ősz zene-vajda ablaka alá, s elhúzták neki azokat a nótákat, a
miktől a vén ember megifjodik, s az ifjú megvénül, a víg ember
megszomorúl, a szomorú kedvre kap.</p>
<p>Másnap délfelé három legnyalkább ifjú a barna bandából divatos
fekete ruhában, felbodrozott hajjal, fehér keztyűsen elkocsizott a
vén após szállására; benyitott <span class="pagenum"><a name=
"Page_331" id="Page_331">-331-</a></span> hozzá, tisztelettel
üdvözölte. Egyik kezet akart neki csókolni. «Hagyd el ecsém, szólt
az öreg úr: nem vagyok én pap». Azzal a másik két gavallérhoz
fordult: «Kezet fognék veletek, ecséim, de félek, hogy bepiszkolom
a keztyűt». A keztyűk kivánatára lehuzattak, azután lett szives
kézszorongatás. «Még ti igazi muzsikusok vagytok», szólt az öreg,
megelégedés hangján; a többi már nem az. Azután komolyabb tárgyra
tért a beszéd: «Hát a szerszám merre van?» Mondák neki, hogy a
hangszereket már elvitte előre az inas a Vadászkürtbe, a hol estére
működni fognak. «Inas?» szólt az öreg csodálkozva, s nagyot csóvált
a fején; «hej, ecsém, ecsém, ez már romlás; igazi muzsikus nem
bízza a szerszámot másra: hanem hóna alá veszi a hegedűt, köpönyeg
alá a czimbalmot, úgy megy a platzra». Este azután ő is megjelent a
Vadászkürben, a hol néhány ismerős úr elfoglalta a körüllevő
asztalokat. Meglátszott a Patikárusokon, hogy most neki hegedülnek.
Az öreg művész szerényen helyeslé a mi tetszett neki. «Ezek igazán
muzsikusok». Egyszer aztán ő is belemelegedett a lelkesülésbe,
leveté kabátját, a tarka flanell réklijében kiállt az elegáns világ
elé, azzal a szelíd bizalmas mosolygással, a mi őszszakállas
kékszemű barna arczának oly jól illik, s elkezdett hegedülni. Az
öreg Patikárus maga kontrázott mellette nemes művészi lemondással,
a minőt czigányoknál igen ritkán, íróknál, szinészeknél,
énekeseknél s más magasabb rangú czigányoknál még ritkábban
találhatni. Ezek voltak ám a nóták! Idegen emberek, kik ott körül
ülnek, el nem tudják érteni, mire búsulnak ezek a vén táblabírák,
mikor ilyen nótát hallanak? mikor rákezdte azt a hirhedett
toborzót, a mit nagybátyja Boka Károly szerzett, mikor 1809-ben
Debreczen városa nyolczvan katonát állított, s a míg egyszer végig
húzták azt a nótát az utczán, mind a nyolczvan ember kiállt rája, s
azért maig is nyolczvan legényes verbunknak hívják azt; hej de
tudta a láb alá húzni, bizony kicsalt volna még bennünket is onnan
az asztal mellől, hogy mentünk volna <span class="pagenum"><a name=
"Page_332" id="Page_332">-332-</a></span> mi is mind a francziára;
no de szerencsénk, hogy a francziára nem kell menni. Hát még a
primás induló! és annak a frisse; az meg épen megszólal és beszél
az emberrel. De más formák voltak ezek a régi jó magyar nóták, de
tele voltak érzéssel, szellemmel, művészi gondolatokkal; de
külömböznek a mi mostani csengő, bongó ürességeinktől, a mik közül
egy sem él egy farsangtól a másikig; s csak lábnak s fülnek vannak
írva, nem szívnek és léleknek. De jól esik azokat elhallgatnunk,
velük szivünkig eltelnünk!… Maradj még itt jó öreg Orpheus, tanítsd
meg ezeket a te fiaidat itten azokra a vén nótákra, miket nem a
taktus, hanem az érzés szed rendbe, tanítsd meg őket, hogy kell az
igazi czigány nevet megérdemelni, hogy annak a szép emléke ne
veszszen el a mi földünkről.</p>
<hr class="chap" />
<div class="chapter"></div>
<p><span class="pagenum"><a name="Page_333" id=
"Page_333">-333-</a></span></p>
<h2>A PRENUMERÁCZIÓ KÜLÖNFÉLE STÁDIUMAI MAGYARORSZÁGON.</h2>
<p class="center">(Hisztoriko-statisztikai értekezés Kakas
Mártontól.)</p>
<p>Kérem alássan, ez nem olyan tréfa, mint a milyennek látszik; a
prenumeráczió épen olyan nevezetes időszakot alkot magában, mint
valaha a népvándorlás, a kuruczháború, Amerika fölfedezése, a
gőzhajózás és a fehér s veres rózsák története Angliában. A
prenumeráczió nemcsak állapot, hanem korszak. Egy egész önálló
esemény, mely méltó, hogy a hisztorikus figyelmét teljes mértékben
magára vonja.</p>
<p>Azon studiumok után, melyeket e tárgy kiismerése körül tettem,
részint saját tapasztalataimra, részint hiteles adatokra
támaszkodva, e nevezetes történeti eseménykört következő
időszakokra véltem feloszthatónak.</p>
<p>Első korszak volt a jótékonyság időszaka. Jótékony szerkesztők
jótékony albumokra, jótékony előfizetési íveket eregettek a
publikum közé. Ezen ívek még nagyon magukon viselik a kezdeményezés
jellegét; csak úgy quart-lapra voltak nyomtatva, egyszerűen fekete
betűkkel, csupán annyi levén rajtuk feliratul téve, hogy leégett
itt meg ott egy város, az érdemes publikum már most olvasson hát el
egy csomó novellát, ha azt akarja, hogy az megint felépüljön. Ezen
egyszerű felhívásokra özönlött a közönség, nem kellett síppal
fogni; jött magától; letette a jótékonyság zsoldját; ha kapott érte
könyvet, megbecsülte, elolvasta, szépnek találta; – ha semmit sem
<span class="pagenum"><a name="Page_334" id=
"Page_334">-334-</a></span> kapott, az is jó volt: elég volt az
öntudat, hogy annyi torony már most fel van építve szépen.<a name=
"FNanchor_6" id="FNanchor_6"></a><a href="#Footnote_6" class=
"fnanchor">6)</a></p>
<p>Ezen időszak csakhamar véget ért, de egy még sokkal nevezetesebb
kor nőtte ki magát belőle: a lelkesedés korszaka. Derék hazafiak és
honleányok vetekedve ragadták ki egymás kezeiből a prenumeránsokat,
az volt a dicsvágy czélpontja, hogy kinek van hosszabb névsor írva
a lajstromára? Kit dicsér meg a szerkesztő legjobban, mikor
felbontja a levelét? Akadtak nagyravágyó lelkek, a kik keserű
panaszos levelekben támadták meg a szerkesztőt, hogy hát ők már mit
vétettek neki, hogy elfelejtkezett róluk, hogy nekik aláírási ívet
sem küldött? mások felszólaltak városuk nevében, ha azt a szerző
gyűjtők nélkül felejtette; ez volt azon boldog korszak, a midőn
egy-egy lelkesült honleány vállaira vette a várost, sorra járt
minden házat, fölkereste az embereket, a hol kapta, fizettette
őket; megdorgálta a vonakodókat; elővette teljes
szeretetreméltóságát, hogy az aláírási ívre kapitulánsokat
bájoljon,<a name="FNanchor_7" id="FNanchor_7"></a><a href=
"#Footnote_7" class="fnanchor">7)</a> a midőn tekintélyes honfiak
megragadták az embert az utczán, a kávéházakban, a lakodalmakban,
<span class="pagenum"><a name="Page_335" id=
"Page_335">-335-</a></span> rázárták az ajtót, ki nem eresztették
addig, míg a felhívásnak eleget nem tett. Ah, ez valóságos buzgalmi
láz volt; ragadt egyik emberről a másikra, s egész vidéket
megszállt néha. Az aláírási ívek már ekkor finom velinpapirra
voltak nyomtatva, de még mindig fekete betükkel; s a felhívás előtt
egy kis hízelgő ajánlat is volt intézve a tisztelt gyűjtőhöz; a
miről ez azt hitte, hogy azt egyenesen az ő számára írták.</p>
<p>Később csillapodni kezdett a láz heve; egynehány gyűjtő kezdett
megnyugodni babérain (kivéve azon eseteket, a mikor nem kapta az
előfizetett munkát, s minden aláíró bekiabált hozzá ajtón ablakon,
reggel, este, hogy hol már a könyve). Kezdett időközben bizonyos
neme az eretnekségnek is támadni, melynek az volt a schismája, hogy
ő csak a kész könyvet veszi meg, előre nem fizet. Ki tudja e
dissidentia hová vezetett volna, ha hirtelen nem támad egy lángész,
egy nagy szellem; hogy ki volt, azt maig sem tudom, de akárki volt,
nagy ember volt, a ki feltalálta ezt a jelmondatot: «Pártoljuk az
irodalmat s ez által a nemzetiséget!» Ez a mondás vetette meg
alapját a harmadik korszaknak, mely a hazafiui prenumeráczió
stádiuma. Ezentúl minden előfizetési ív e fentebbi mottóval
bocsáttatott közre. Most már hazafiui kötelesség lett a
prenumeráczió. Ez nem magánügy többé, hanem országos. A legtöbb
megjelent mű e korszakot áldja létrejöveteléért. Mindenki, a kinek
egy csomó verse volt rakáson, egy adag szárított novellája, vette
elő: «pártoljuk a nemzetiséget!» nem volt szabad valamire azt
mondani, hogy rossz, nem kell! Kelleni kell! Ebben a korszakban
nincs semmi rossz! Az aláírási ívek technikájában e korszak alatt
hozatott be azon javítás, hogy azok egészen visszaczímzett levél
alakjában fogalmaztattak, hátul rájuk lévén írva: N. N. úrnak,
terhelve N. N. forinttal; csak a forintok helyét kellett
kipótolni.<a name="FNanchor_8" id="FNanchor_8"></a><a href=
"#Footnote_8" class="fnanchor">8)</a> <span class=
"pagenum"><a name="Page_336" id="Page_336">-336-</a></span></p>
<p>Közbejött azonban, hogy valami gonosz érzelmű ember, mert akadt
ilyen mindig, feltalálta ezt az átkozott szót «reklamáczió!» Ez a
hazaáruló, ez a csendháborító, ez az apostata, akárki volt légyen,
egészen nyakára hágott a harmadik korszaknak; a publikumban kezdett
az a sajnos tévhit gyökeret verni, hogy ha ő valamire előfizet,
azért neki ezt a valamit meg is kell kapni, mely fájdalmas reakczió
már-már véget látszott vetni az egész találmánynak, a midőn egy
újabb javítás ismét virágzásba hozta az eszmét s alkotta a piros
betűs stádiumot. A publikum érzelmeire hivatkozni nem volt elég
többé, reális dolgokat kellett neki igérni. Nem czifrán hangzó irói
neveket (a kik soha sem írnak semmit), nem fényes tartalmat, hanem
képeket, pompás műlapokat, húsz előfizetőt gyűjtőnek egy
sorsjegyet, a min nyerhet, ha tud, fél milliót! Főfeladat volt az
előfizetési ívet magát úgy szerkeszteni, hogy az mindenkit első
tekintetre meglepjen, elragadjon, földre sújtson, nagy piros
betükkel a fényesebb igéreteket, a forintok elé egy devalváló
«csak»-ot nagy betűvel, de feketén, ha a piros betűkhöz zöld
szegélyt lehetett alkalmazni, az épen ellenállhatlan volt, – a ki
még a márgóra is nyomatott felkiáltó jelekkel ellátott mondatokat,
mind a négy szélére a papirosnak: alúl, felűl, jobbról, balról, az
is jól eltalálta a módját, a kárhozatos reklamácziók hitelrontó
hatását paralizálni törekedett e reményteljes mondás: «ne tessék
fizetni, csak aláírni».<a name="FNanchor_9" id=
"FNanchor_9"></a><a href="#Footnote_9" class="fnanchor">9)</a> Ez
volt a haza prenumerácziónak, ha nem is legfényesebb, de
mindenesetre legtarkább időszaka. <span class="pagenum"><a name=
"Page_337" id="Page_337">-337-</a></span></p>
<p>A szüntelen növekedő reklamácziónale schisma azonban végtére ezt
is megőrölte, támadt utána a duzzogó időszak. Hirhedett
előfizetésgyűjtők kezdtek passusért folyamodni a külföldre, mások
áttették lakásaikat távoleső városokba, ismét mások megváltoztatták
neveiket, hogy az aláírási ív nyomukba ne találjon. A bátrabbak, a
mint kapták a nyomtatott betűs levelet, nem is nézték, kicsoda,
micsoda? – piros betű! gyújts rá vele! Így még igen sok ideig
ellátta ingyen fidibussal a két testvérhazát a nemzeti
prenumerácziónális eszme, míg a tavalyi rossz termés tökéletesen
ágynak fekvő beteggé tevé szegényt, az idei harczhírek pedig épen
megadták neki a kegydöfést. Most már alig hirdet más előfizetést,
mint a rendes hírlapok, azok is sok magot elszórnak a kősziklákra,
az országútra és tövisbokorba, míg egy a termő földbe esik. Akad
ugyan itt-ott még sporadice egy-egy fiatal ártatlan kebel, a ki az
általános elhallgatás perczét buzdításnak veszi, hogy most van
ideje megszólalni! s valamelyik messzeeső városból világcsudájára
kibocsát egy-egy előfizetési ívet, a mit az emberek kézről-kézre
adnak, megbámulván azt, mint a fekete bankót, a mit már csak a
híréből ismer az ember s fejcsóválva kérdezik az előmutatótól:
Vajjon hol vette ezt? Az előfizetések korszaka azonban lassankint
feltartóztathatlanúl visszasülyed az éj homályába s most már csak
úgy beszélünk róla, mint kegyes halottról, a ki számára nulla
medicamenta in hortis.</p>
<hr class="chap" />
<div class="chapter"></div>
<p><span class="pagenum"><a name="Page_338" id=
"Page_338">-338-</a></span></p>
<h2>EGY FIATAL NAPTÁRSZERKESZTŐHÖZ.</h2>
<p>Kedves Girókuti kolléga! Szálem aleikum.</p>
<p>Olvastam önnek előfizetési felhívását a jövő esztendei erdélyi
naptárra, s sok tekintetben meg vagyok vele elégedve. Ön igen jól
indult és látszik, hogy studiummal tanulmányozza az újabbkori
klasszikusokat, kiket naptárkészítőknek nevez az utókor. Üdvözlöm
önt a nemes czéh nevében! Az is jól van adva, hogy ön jutalmakat
tűz ki, több rendbeli aranyakat és a többi. Hanem egyet nem
bocsáthatok meg önnek drága kollega úr (tulajdonképen «olcsó»
kollegát kell hogy mondjak, mert nekünk az újabbkori klasszika
iskola növeltjeinek főérdemünk az olcsóság), azt nem bocsáthatom
meg önnek, hogy miután önnek olyan szépen hangzó és jól ismert
irodalmi neve van, mint Girókuti, mi a kodorgó mennykőnek volt
önnek e tisztes név mellé még az igazi nevét is parentezisbe tenni
az előfizetési felhívás alá: «Pinzkéri Ferencz?» Hiszen én is
Pinzkéri vagyok, mikor prenumerácziót hirdetek, meg X. kollega, Y.
kollega, Z. kollega és a többi atyamesterei a becsületes czéhnek,
mindnyájan a tekintetes Pinzkéri családhoz tartozunk valahányszor
előfizetési felhívást bocsátunk közre; de azt csak mégis nem vallja
be az ember ilyen nyiltan a közönség előtt. Mi itt nagy
aggodalommal rejtegetjük magunkat «Pinznemkéry» – «Mindentigéry» –
«Ingyenady» – «Olcsovszky» – «Áldozatffy», s más efféle
tisztességes nevek háta mögé s ön egyszerre előáll, hogy naptárt ád
ki, s hogy Pinzkérinek híják; még <span class="pagenum"><a name=
"Page_339" id="Page_339">-339-</a></span> rajtunk marad ez a név
örökre. Az a túlságos őszinteség sem jó. Önnek el kellett volna azt
hallgatni, hogy Pinzkérinek hiják, ha meg volt is felőle
győződve.</p>
<p>Minthogy azonban látom, hogy ön még fiatal ember és sok
oktatásra van szüksége, elmondom önnek azon technikai titkokat, mik
az újabbkori irodalmi ipar mezejét felvirágoztatták, mert a hogy
tudja ön, megvannak a posztószövés, selyemfestés, aczélkészítés s
más egyéb iparágnak mesterségi titkai is, melyeket tökéletesíteni
csak ilyen kölcsönös eszmecsere útján lehet.</p>
<p>Legelső kötelessége az embernek, ha valami irodalmi vállalatot
megindít, azt valami nevezetes jótékonysági czéllal összekötni;
ilyenek például: a mohácsi csatában 1526-ban elesett hősök
özvegyeinek gyámolítása; a Cserey Mihály idejében a székely földet
széltire pusztított sáskák kiirtása; az idei hírlapokban hirdetett
abrudbányai hegytetőkön árvízkárosultak felsegélése; a valaha
feltalálandó léghajókon szerencsétlenűl járandó konduktorok
árváinak biztosítása s más efféle nagyon nehezen igénybe vehető
feladatok, a mikért igen bajos az embert felelőségre vonni,
legkedvezőtlenebb esetben az ember egy igen ügyes számadást tartván
készen, melyben a kitűzött czél számára, mint tiszta nyereségbeli
poziczió, áll végül egy szál gyufa, a minek világánál tudniillik
megláthatta az alkalmatlan számadást követelő, hogy a dupla kréta
nem csupán a korcsmárosok számára van feltalálva.</p>
<p>Második feladata az irodalmi vállalkozónak az, hogy valami
nagyon nevezetes dolgot igérjen az előfizetőnek: akármit, a mit az
nagyon fog szeretni; például minden aláírónak egy nyulat, minden
tíz előfizetőt gyűjtőnek egy vaddisznót; a vállalat hátulján
kihirdetvén az aláirók és gyűjtök neveit, s egyszersmind az utolsó
postákat, a hol vad-illetményeiket átveendik. Ha aztán akad valaki,
a ki panaszt emel, hogy nem kapta a maga nyulát, az ember
összecsapja a kezeit: «hát nem ment kézhez a <span class=
"pagenum"><a name="Page_340" id="Page_340">-340-</a></span>
semmirevaló nyúl? pedig én megmondtam neki, hogy odamenjen, mikor
az erdőn találkoztam vele! Bizonyosan a postán tévedt el, vagy a
czímre nem akadt rá; mi elküldtük azt, tessék a mezőn keresni
uraságodnak, s bizton meglőni, a hol rátalál».</p>
<p>Ez sem elég. Nagyobb dolgokat kell igérni.</p>
<p>Azt kell mondanunk a publikumnak: hogyha leend e vállalatunknak
40,000 előfizetője, minden előfizető ingyen kosztot kap a
szerkesztőségnél Pesten vagy Kolozsvárott. Nem kell félni, hogy
40,000 előfizető csődüljön össze; de ha mégis quo fato megtörténnék
ez a szerencsétlenség, s akadna olyan szerenécstlen, a ki ezt a
szerencsét igénybe akarná venni, az ember majd könnyű szerrel tenne
arról; egyik nap főzetne neki spenótot, második nap sárga répát,
harmadik nap megint spenótot, negyedik nap megint sárga répát, az
ötödik nap majd maga könyörögne az, hogy ereszszék már haza.
Folytatás: ha pedig lesz a vállalatnak 100,000 előfizetője, akkor
minden előfizetőnek a házát felépíttetjük emeletesre; a kinek nincs
háza, az mindegy, mi odaépítjük neki az emeletet a levegőbe, ő
lássa, hogy mit csinál vele? Ha pedig lesz 500,000 előzetőnk, akkor
minden előzetőnek a falujáig külön vasutat építtetünk, a min ingyen
járhat; a Dunát, Tiszát, Kőröst, Berettyót és minden Bakonyeret
szabályoztatjuk; kötelezzük magunkat száz új várost épiteni, a hol
az előfizetők dédunokái is ingyen szállást kapjanak; és végül, ha
lesz millió előfizetőnk, akkor megveszszük Khinát… Mikor aztán
számadásra kerül a sor, akkor azt mondjuk, hogy «miután csak 39,999
előfizetőnk gyült össze, mi minden kötelezettség terhe alól
felmentjük magunkat, s alkalmat veszünk magunknak jól leszidni a
közönséget, hogy olyan kevesed magával jelent meg. Nem szégyenli
magát az olvasó?! Gyalázat az minden egyes olvasóra, hogy nem lett
belőle kettő!</p>
<p>Most következnek a munkatársak: a szerkesztőnek legalább kell
úgy ötven, hatvan irói nevet összeválogatni, <span class=
"pagenum"><a name="Page_341" id="Page_341">-341-</a></span> kiket
betürendesen kinyomasson ad terrorem populi; ez tekintélyt ád a
publikum előtt. Főfelügyelettel kell arra lenni, hogy az ember
olyan irókat válogasson össze, a kik már meghaltak, vagy ha élnek
is, de nem lehet tőlük tartani, hogy valami dolgozattal
alkalmatlankodjanak a szerkesztőnek. Ha egy-kettő tiltakozni talál,
annál jobb, ez által csak a vállalat híresedik; a legtöbb
restségből hallgat, vagy már megszokta a dolgot s észre sem veszi.
A munkálatokat fizetni fogja az ember splendide: öt forinttól usque
ötszáz aranyig nyomtatott ívét. Természetesen a munkatársak
főékessége a szerénység, illik, hogy csak a minimumot követeljék,
egyébiránt azt sem fizeti ki az ember nekik készpénzben, hanem csak
kalendáriumban. A kinek tiz kalendariumnyit kellene kapni valami
munkáért, annak küld az ember huszat, s még tiznek az árával ő
marad adós, s kitelik tőle, hogy azt kifizeti. Ha jutalomaranyokat
igér az ember, azokat gondja van olyan embernek ítélni oda, a ki
leenged belőlük, még czélszerűbb, ha a szerkesztő maga is konkurrál
álnév alatt s maga nyeri el a pályadíjt.</p>
<p>A mi a műmellékletek dolgát illeti, már itt igen nagy
leleményesség szükséges, mert a közönség izlése azt kivánja, hogy
az ember valami újat, valami meglepőt adjon neki; az embernek tehát
azt kell igérni, hogy valami újat, valami meglepőt adandunk, a mit
előre nem beszélhetünk ki, nehogy a kollegák megelőzzenek benne s
kizsákmányolják az eszmét. Mi legyen aztán az a meglepetés? Hát
például: őszszel, mikor olyan olcsó a légy, az ember két papiroslap
közé odanyomat minden előfizető számár egy legyet in natura,
aláirván nagy betűkkel, hogy ez azon híres legújabb találmány, mely
külföldön oly nagy zajt csinált, az úgynevezett «önnyomat!» –
«autotypon!» – «Selbstdruck!» mely a lenyomott tárgyakat a
legélethivebb alakban mutatja a közönségnek: íme ez egy légy,
«musca culinaris Linnæi». Akkor aztán lehet róla beszélni, hogy
hány szeme van a légynek? honnan <span class="pagenum"><a name=
"Page_342" id="Page_342">-342-</a></span> származott Európába?
mivel kell őt táplálni, hogy nagyra megnőjjön? stb.</p>
<p>Az előfizetési díjra és egyéb föltételekre nézve főszempont
olyan konfuziót csinálni, hogy abból az olvasó egyhirtelen ki ne
tudjon igazodni. Például «megjelenik vállalatunk míndennap (kivéve
a hétköznapokat), 1–4 íven (olvasd egy negyedrész íven),
műmellékletekkel, vagy azok nélkül, borítékkal, vagy boríték
nélkül, papiroson, vagy a nélkül; a kinek műmelléklet és boríték
kell, fizet öt forintot; a kinek váratlan meglepetés is kell,
hatot; a kinek váratlan meglepetés kell, boríték nélkül, fizet 5
frt 92 krt; a kinek csak a váratlan meglepetés kell egyebek nélkül,
az fizet 4 frt 39 krt, ha októbertől számítja az előfizetést egy
esztendőre; ha pedig januártól számítja, akkor 4 frt 59 krt. A
kinek tiszta papiros kell nyomtatás nélkül, az fizet 3 frt 37 krt.
Ha postán akarja kapni, 3 frt 73 krt; házhoz hordással 3 frt
85<sup>5</sup>/<sub>10</sub> krt; a kinek semmi sem kell, az csak 2
frtot és 19 krajczárt fizet bérmentes levélben. Ettől azután majd
oly kétségbeesett konfuzióba jön a jámbor előfizető, hogy akármije
elmarad, nem meri sürgetni, mert nem tudhatja, hogy mikor vétett a
statutumok ellen?</p>
<p>Végtére térjünk a vállalatnak praktikumára, úgy mint a kiadás
körül előforduló bevett szokásokra. Egy irodalmi vállalat kiadása
közben e három szempont fordul elő a praktikus szerkesztő előtt: 1.
Ha tanácsosnak tartja-e a hirdetett vállalatot csakugyan kiadni? 2.
Vagy pedig tanácsosabbnak tartja a közönség szemét valahogy
kiszúrni? vagy pedig 3. legeslegtanácsosabbnak találja épen nem
adni a közönségnek semmit?</p>
<p>Kezdjük a legutolsó eseten: ha az ember épen nem ád az
előzetőnek semmit, mi történik? Nem igen valószinű, hogy öt
forintért, vagy hatért valaki felfáradjon a Bánátból valakit
számadásra vonni; sokan el is felejtik, hogy prenumeráltak, mások
emlékeznek rá s olyankor káromkodnak: ezt a szerkesztő nem hallja;
vannak azután <span class="pagenum"><a name="Page_343" id=
"Page_343">-343-</a></span> olyan rossz szokású emberek, a kik
levélben káromkodnak, irnak reklamácziót. A szerkesztő szépen sorba
rakja a reklamácziókat, s mikor már nagyon sok összegyült, akkor
eladja a fűszerszámosnak, kap érte mázsánkint 8 frtot, csinálnak
belőlük staniczlit borsnak és sáfránnak. Időközönkint kihirdeti,
hogy az előfizetési határidőt meghosszabbitotta. Néha olyan
szerencsés időszak következik be, hogy egy nyomdász elszökik
Amerikába: akkor minden meg nem jelent munka előfizetési pénzét az
vitte el. Azt is hirdetheti az ember, hogy a begyűlt összeget
nagyobb biztosság kedvéért, s meg hogy ott minden olcsóbb,
New-Yorkba küldte az «Ausztria» gőzös kapitánya által s ime most az
elégett; s ha mégis akadna olyan szerénytelen aláiró, a ki a
szerkesztőnél személyesen is sürgetné a munkát, s a nyilvánossággal
fenyegetőznék, annak titokban megsúgja az ember, hogy azt a munkát
bizony a policzia foglalta le, rettenetes vizsgálat foly miatta,
még azok is mind bajba kerülhetnek, a kik előfizettek rá; jobb lesz
hallgatni vele.</p>
<p>Ez a legjövedelmezőbb expediens, csakhogy némi
kényelmetlenségekkel van összekötve.</p>
<p>Második az, ha az ember nem adja ugyan ki a hirdetett munkát,
hanem összevásárol a könyvárusoknál mindenféle rajtuk maradt
naptárt, ritterrománt, vadverseket, iskolai könyvet, ábéczét és
csiziót, s azokkal kárpótolja a várni nem tudókat. Vannak esetek, a
mikor a közönség még nyer ebben a cserében. A kinek aztán kétszer
is megvan ez a munka, az vehet hozzá egy stereoskopot s egyszerre
két könyvből olvashat.</p>
<p>Harmadik eset az, ha az ember a hirdetett vállalatot csakugyan
végre akarja hajtani.</p>
<p>Igen hasznos dolog úgy intézni a szerkesztést, hogy a mennyire
lehet, nevezetes irók megjelent munkáiból szedegesse át az ember az
egész tartalmat: tudván azt, hogy fél ívnyi utánnyomatért senki
pert nem indíthat; ez csak anthologia; csupán arra legyen az
embernek gondja, hogy <span class="pagenum"><a name="Page_344" id=
"Page_344">-344-</a></span> mikor valami olyast nyomat újra, a mi
már tizenötször ki volt adva másutt, el ne felejtse alátenni
asteriskusban, hogy ez a mű még sehol nyomtatásban meg nem jelent.
Vannak a mellett számos fiatal hazafiak, kik foliánsszámra
küldöznek be a szerkesztőségekhez mindenféle jót és szépet, azzal a
talentumos nyilatkozattal, hogy ezért nem kivánnak semmi dijat:
ezeket meg kell becsülni; ki kell adni olvasatlanul becses soraikat
s jegyzésbe tenni, hogy új, nagyreményü tehetséget vezet be a
szerkesztő a közönség szine elé; kéretik mindenki, hogy ezt
figyelemmel olvassa. Az olvasó erre megijed, s nem mer neki a munka
nem tetszeni, az iró pedig ki van fizetve vele.</p>
<p>Esztendő vége felé azután ir az ember magának minden városból
hatalmas vidéki leveleket, mikben lelkesült hazafiak köszönetet
szavaznak a szerkesztőnek kitartó hazafias működéseért; meg vannak
elégedve minden sorával, minden betűjével; meghívják disznótorra s
biztatják, hogy csak folytassa ernyedetlen buzgalommal magasztos
feladatának honpolgári megoldását. Az ember megköszöni a
tisztelkedést csillag alatt, elismeri, hogy érdemes volt rá, s
hirdeti a jövő félévi folyamra a prenumerácziót.</p>
<p>Ime, kedves kollega uram, én szives voltam önnel, mint fiatal
kezdő-mesterrel sub rosa közölni az üzlet legfontosabb titkait, s
bizton hiszem, hogy ön, mint talpig derék ember – – nem fogja
azoknak hasznukat venni.</p>
<p>God bless us! Pesten 1858 <sup>10</sup>/<sub>Xr</sub>.</p>
<hr class="chap" />
<div class="chapter"></div>
<p><span class="pagenum"><a name="Page_345" id=
"Page_345">-345-</a></span></p>
<h2>KAKAS MÁRTON A POKOLBAN.</h2>
<p>Azt álmodtam, hogy a pokolban voltam. Ott még nem jártam soha.
«Jaj Márton bácsi, mondja el milyen az a pokol?» (hallom, hogy
kiált felém mindenfelől az én sok apró gyermekem, a kiket mesével
tartok már – nem tudom – mióta?) «igaz-e, hogy olyan sok pénze van
Plutónak? Igaz-e, hogy ott nem kell az embernek fűtőszerre költeni?
viselnek-e ottan is krinolint? milyen a divat? sokba kerül-e?
adnak-e új operát? előre kell-e az adót fizetni? prolongálják-e ott
a váltókat? van-e ott is trafika s a többi?»</p>
<p>Jaj, kedves gyermekeim, nem értem én rá ezt ott mind körülnézni,
annyira el voltam foglalva a magam bajával; annyit mondhatok, hogy
szurok a pokolban sincsen több, mint idefenn a földön; az ördög
pedig csak úgy lézeng egy-kettő odalenn, azok mind idefenn vannak
alkalmazva, az elkárhozottak lelkei csak úgy kölcsönben kinozzák
egymást.</p>
<p>Először is egy tüzes ágyba fektettek s odajöttek hozzám az
általam e földön megkínzottak és kivégzettek véres szellemei,
egyenkint, párosával, seregestül!</p>
<p>Legelébb is huszonnégy özvegy poéta, kiknek hitves múzsáit a
kemenczébe löktem, kezdé el elhamvasztott verseit még egyszer
felolvasni fülembe. Ez irtózatos volt. «Kiadsz-e ezentúl minden
verset olvasatlanul, ha a földre visszakerülsz?» Kiadok!
kiadok!</p>
<p>Majd Nyirkávai László, Czerko Gyuro, Klipitroklapatrovics
<span class="pagenum"><a name="Page_346" id=
"Page_346">-346-</a></span> s a többi hirhedett pipázók sereglének
ágyam körül s elkezdtek rettenetes füstöt támasztani, borzasztó
kapadohányt és rosszkrajczárost bűzölve orromba, szemembe: «fogsz-e
még valaha a dohányra élczeket csinálni?» Soha! soha!</p>
<p>Megint új rémek jöttek: váltókat hoztak kezeikben, a mik mind a
mai nap jártak le. «No, most tessék henczegni! most lássuk azokat
az élczeket Mózesről, Smüléről, Iczigről. Tetszik e prolongáczió
három hónapra? ötven proczentre, hetven proczentre, kétszáz
proczentre?» Uraim, irgalmazzanak! Ha felmegyek a földre, verset
irok az aranytornyú templom tiszteletére.</p>
<p>Jöttek a megsértett professzorok: körülfogtak, megexamináltak;
nem tudtam semmit: «no drága úr, most fitogtassa, mit tud? tud
adomát csinálni úgy-e vaskalapos urakra? de nem tudja, hogy mi a
quid juris?» Bizony nem tudom; meg vagyok alázva rettenetesen.</p>
<p>Azután jöttek az orvosok, fogorvos, vizorvos, tűzorvos,
dekoktumokkal, pilulákkal, lábfürészelőkkel, foghuzókkal;
konziliumot tartottak, mindent meg kellett ennem, innom, a mit
számomra rendeltek bűnhödésül rossz adomáimért. Jaj be
kínszenvedtem értük. Utoljára megbaunscheidoztak; ez már aztán maga
felér egy kisded purgatoriummal; s hogy semmi ne hiányozzék,
odajött Rabbi Dænemark a Wundermann és megmagnetizált, hogy egybe
lunátikussá lettem tőle.</p>
<p>Ekkor kilencz svábhegyi majoros nyitott rám ajtót egymás után.
Mind a kilencz azt mondta, hogy «elfogyott a széna, meg a zab!» Az
ítéletnap trombitájának hangja nem irtóztatóbb ennél a mondásnál.
Hát már a túlvilágon is azzal fog engem üldözni az egész világ
majorosa, hogy «elfogyott a széna, meg a zab?»</p>
<p>– Jaj! hát a lábamat mi harapja? Egy hang felel kisértetiesen:
«én vagyok az a poloska, kinek nemzetségét annyira csúffá tetted,
jaj neked és jaj mindazoknak, a kik ellenünk rugdalóznak!»
<span class="pagenum"><a name="Page_347" id=
"Page_347">-347-</a></span></p>
<p>Kerekhasu czivisek fogtak körül: «ahán, itt vagy most! minket
csúfoltál mindig, hogy olyan gömbölyű hasunk van! tátsd el csak a
szádat!» Azzal elkezdtek tömni szalonnával, sajttal, erőnek
erejével, míg az én bőröm is úgy kitágult, mint az övék; hasam lett
akkora, mint egy fürmendernek; minden ruhám megfeszült rajtam;
szabók után ordítottam: jőjjenek! segítsenek, fejtsék fel a
dolmányom; azok még szűkebbre varrtak rajtam össze mindent, a
bőrömet is hozzávarrták a posztóhoz: «nesze! nesze! a rejtett
szabólegényért! megérdemelted!»</p>
<p>Megint új rémek támadtak elő; egyik azt mondá: «ismersz-e
engemet Rikárd? én vagyok az, a ki a pézsmakacsákat megette. Edd
meg te már most a fejeiket!»</p>
<p>A másik: «én vagyok az, a ki a csillagos szobában Romeo első
felvonását eljátszotta; játszad te el a másodikat!»</p>
<p>A harmadik: «én vagyok a Z betűk ellensége, kit te levertél,
jer, számláld meg, gonosztevő, hány Z betűt irtak azóta a C mellé,
mióta minket legyilkolál?»</p>
<p>A negyedik: «én vagyok az, a ki a theát rhum helyett halzsirral
ittam, nesze kóstold meg, milyen lehet?»</p>
<p>Az ötödik: «én vagyok a nagy finánczkirály, a kit te
kicsúfoltál; ha olyan fitymálva szóltál e tudományról, mondd meg
hevenyében: mennyi harminczkilenczezer ötszáz hatvanhárom forint
tizenkilencz krajczár váltóban? pengőben? és új bankóban? s mennyit
tesz ugyanaz réz, ezüst vagy aranypénzzel fizetve?» Jaj uram, ez a
büntetés nekem épen az ítéletnapig eltart! irgalmazz! ne kivánj
lehetetlent.</p>
<p>Nem! országos gonosztevő, csendháborító, méregkeverő! kínlódjál!
szenvedd ki a magadét; nem mozdulhatsz; meggyötrünk, megdagasztunk,
megcsiklandunk, nem futhatsz el előlünk.</p>
<p>– Nem! nem! süvölte közbe egy sivító hang; sőt inkább fusson; ne
pihenjen itt hiába, kergessük őt, ő pedig szaladjon. <span class=
"pagenum"><a name="Page_348" id="Page_348">-348-</a></span></p>
<p>Ezt egy elátkozott ballerina mondá, kinek kiadtam a képét az
«Üstökös»-ben, s ki most kiránczigált fektemből, kényszeríte
pirouetteket és pas des deux-ket csinálni, míg elkábulva lerogytam;
akkor meg egy boszúálló sportsman karjai közé estem, az fellökött
egy versenyparipa hátára; «eredj tanuld meg, mit tesz az embernek a
hazáért farkast lovagolni!» a veszett ló nyargalt velem, lélekzetem
elállt; végre kitörtük kezünket, lábunkat mind a ketten; de még
azzal sem volt vége a pokolbeli utazásnak, akkor meg a vasuti
konduktorok körme közé jutottam; belöktek egy waggonba, s minden
fél másodperczben azzal torturáztak, hogy a Fahrkartémat
kerestették elő, s nekem soha sem jutott eszembe, hogy hová tettem?
kalapomba, zsebembe, táskámba, vagy a csizmaszárba? oh ez emberek
ellen én mind sokat vétettem földi életemben! nem hiába állják
rajtam kegyetlen boszújokat.</p>
<p>Végre kitettek a waggonból s azt mondták, hogy már most menjek
gyalog, találjam meg, hol van a pokolbeli fejedelem rezidencziája?
mert az hivat magához. Ahán! az most majd czenzura alá vesz! Tudom
is én, hogy merre menjek? Kérdezősködöm; senki sem ért, mit
beszélek? jó volna most úgy-e, ha a finnekkel jó barátságban
volnál! azok laknak itt; de ha rád ismernek, jaj neked! Alig megyek
a szomszédba, ott meg Indiana támad rám fegyverrel; az elől futok;
s ki jön rám szemközt? Szaufer basa! Most mindjárt én is magyar
leszek Törökországban; végre egy czigánybanda boszúálló kezei közé
jutok, azok bőgőt nyomnak a kezembe, megtanítanak hegedülni s
utoljára Liszt Ferencz kocsiját kell húznom a többi fiatalsággal
együtt.</p>
<p>Nagy nehezen eljutok az ördög városába: az ördög házát is Butter
uram építette; a ki egyszer belelépett, lehetetlen, hogy kitaláljon
belőle; minden szobában egy naptárszerkesztő áll; annak mindeniknek
prænumerálnom kell, hogy odább ereszszen; egyszer észre veszem,
hogy mezitláb vagyok! Ah ez Abellino boszúja az etiquette
<span class="pagenum"><a name="Page_349" id=
"Page_349">-349-</a></span> miatt. Hol kapok egy csizmát? Ezer
csizmadia hahotája felel kérdésemre. «Úgy-e tudtál milliom adomát
irni a csizmadiákról? már most járj mezitláb!» körülem
denevérszárnyakon pompás bagariák repkednek, hiába kapkodok utánuk;
«minket varjúknak csúfoltál, már most elrepülünk előled!» Végre
ájuldozva bebukom ő mélységességéhez: épen akkor olvasta az
Augsburgert, nagyon jó kedve volt. «Hát e kicsoda?» kérdé ő
mélysége. «Kakas Márton.» «Kakas Márton? utczu, fogd meg, csípd
meg, lökd ki innen! Az kellene még, hogy minket is kifigurázzon. Be
ne ereszszétek többet a pokolba!» Azzal galléron csíptek. Kitették
a szűröm, de a pokol kapujában tizenkét borbély lefogott; «megálj
csak! a miért annyit boszantottál bennünket, most az állad
közepéről leborotváljuk a szakálladat; legalább lássák rajtad, hogy
hol voltál?!»</p>
<p>De már erre olyat rúgtam magamon, hogy az ágyam feneke
leszakadt. Erre aztán természetesen fölébredtem. Először is az
államhoz kaptam. De még ott van!</p>
<p>Hanem most is borsózik bele a hátam.</p>
<p>No legalább majd ezentúl kegyesebben fogom magamat viselni.</p>
<hr class="chap" />
<div class="chapter"></div>
<p><span class="pagenum"><a name="Page_350" id=
"Page_350">-350-</a></span></p>
<h2>KAKAS MÁRTON A MŰTÁRLATBAN.</h2>
<p>«Édes öcsém Kakas Márton, nem addig van az, hogy te itt ingyen
egyed a kenyeret; hanem eredj, láss valami dolog után; szaladj,
nézd meg a műtárlatot, mi van benne? értesz te a pikturákhoz is
annyit, a mennyit a szinészethez; no hát lódulj, délután itt legyen
a referáda.»</p>
<p>Tudniillik, hogy a szerkesztő mondá ezeket a szép szavakat
nekem, a mikből maig sem tudom, hogy meg akart-e velök dicsérni,
vagy «au contraire!»</p>
<p>Tehát elmentem a műtárlatba. Már a belépésnél mindjárt nem
tetszett az, hogy elvették a pálczámat; ez olyasmit jelent, hogy
itt tilalmas a verekedés.</p>
<p>Odabenn egy derék attillás férfi megmutatta, hogy merre van a
dolognak az eleje: a bámulás azután az én dolgom volt.</p>
<p>A legelső szobában van felakasztva egy Barabás festménye utáni
kőrajz, melyet könyvnélkül is könnyű kitalálni, hogy az a
mennyasszony hazaérkezése a napához. A képen minden alak örül és
örvend, minden alak a maga saját módja szerint, kurjogatnak a
vőfélek, örömében sír a napa, reszkető kezét nyújtja az öreg gazda
ifjú menye elé, kit boldog fia mutat be szüleinek. Az egész kép
lehelli a boldogságot: még a primás czigánynak is jó kedve van, a
mint megdöfi könyökkel a czimbalmost: «húzsd már dade». A műegylet
bizony jól tette, holy ily szép eredeti képet választott
részvényesei közt <span class="pagenum"><a name="Page_351" id=
"Page_351">-351-</a></span> kiosztandó műlapjául; már erre magam is
felcsapok részvényesnek.</p>
<p>Valamivel odább egy tót muzsikus pengeti a hegedűjét. Ez a kép
olyan eleven, hogy a mikor azt mondtam neki: ‚czokcses Gyuró?‘ azt
feleli rá, hogy: «dobre zdravi pán welkomosnye.»</p>
<p>Kissé odább láttam a kenyérmezői csatát. Ej de kedvemre ütik ott
a törököt agyba-főbe. Ez már aztán kép; nem olyan mint a másik, a
hol csak a magyar hull rakásra. Becsülöm érte a festőt, hogy a
derék Báthory Istvánt olyan nagyra festette, hogy a többiek
mellette mind koczagyerekeknek látszanak, mert az bizony nagy ember
is volt. Ezt a kitüntetést megérdemlette a derék hazafi a hálás
utókortól.</p>
<p>Sajnálom, hogy arról a húgomasszonyról nem mondhatok hasonlót, a
ki nagyon is reggeli pongyolában azt mondja magáról, hogy ő alszik.
Egy az, hogy olyan poziturában csak az elefántok tudnak aludni: a
falnak támaszkodva; más meg az, hogy mi szükség nekünk azon
tisztességes asszonyszemélynek a hátát látnunk? A művész bizonyosan
nem kapott szép ábrázatú minta alakot, s gondolta magában, üsse kő,
lefestem megfordított frontban: elég lesz érte 1600 forint.
Látatlanban az egy kicsit sok lesz! «Szembe rózsám, ha szeretsz; ha
sokat kérsz, elmehetsz.»</p>
<p>Nevezetesnek találtam azután azt a képet, melyiknek az a czíme,
hogy Zellertó. Zellert láttam is eleget, megengedem hogy a mi zöld,
az mind zellerlevél rajta, de tavat nem tudtam rajta sehol
felfedezni, ha ugyan áll az, hogy másutt is azt híják tónak, a
miben víz van.</p>
<p>Csinos kép a magyar szánkázás; de téved a jellemzésben az idegen
festő, a midőn az agarat a szánka mellett hagyja futni. Benn
szokott ülni az agár a nagyságos úr mellett; nem jár az olyankor
gyalog.</p>
<p>A visszatérő halászok festvényében remeken vannak <span class=
"pagenum"><a name="Page_352" id="Page_352">-352-</a></span>
szinezve a tengerhullámok: szinte elmegy az embernek a kedve az
utazástól, ha sokáig nézi.</p>
<p>A téli est erdőben stuttgartti kép. Nevezetes természettudományi
tünemény rajta az, hogy a nap mikor lemegy, füstölög.</p>
<p>Gyönyörü kép azonban a parasztháborúi jelenet; a németországi
pórlázadás hősei elfoglaltak egy úri várat és apáczazárdát; vezérük
egy csontos veres szakálú kegyetlen alak, ott ül dölyfösen az
elfoglalt épület kapuja előtt, rongyos köntösére egy oltárterítőt
akasztva, előtte az elfogott nemes delnő könyörög a családjáért,
kire gúnyosan tekint a győztes vezér térdére könyöklő parasztleány:
az alakok különfélesége, jellemző indulat kifejezéseik a legkisebb
részletekig, tökéletes kivitelük a művész gazdag képzőerejéről
tesznek tanúságot; abból pedig, hogy mily helyesen van mindez egy
összeható egészszé alakítva: a sötét előtér árnyékában fekvő két
apácza (egyik halott) nyugodt alakjaitól a közepén megvilágított
kitünő jelenetig, arról többet kellene beszélni művészeinknek, mint
a mennyit én tudok.</p>
<p>Egy szérűt is láttam azután s vágyódom legközelebb majd egy
cséplőgépet is látni lefestve, a mik mind igen érdekes tárgyak.</p>
<p>Hanem a mézes heteket köszönöm alássan. Két olyan unalmas
teremtés, hogy ha rájuk gondolok az ásítás fog elő. Ugyan miért
festették le őket? már akkor mégis inkább nézem azt a magyar
menyecskét ott mellette, a ki ugyan kancsalít egy kicsit, s az
egyik képe közepére valaki odalőtt egy cseresnye maggal; hanem
hiszen ez azért mind igen természetes lehet.</p>
<p>Jó két festmény még a vasárnapi iskolai jelenet, s a három
királyt játszó fiúk felszerelése; mindegyik műértelemmel van
festve.</p>
<p>Látható még ott négy leány egy képre festve, a mi semmit sem
jelent mást. A művész szavukon fogta a költőket s festett arany
hajat, korom hajat, nefelejcs szemeket, <span class=
"pagenum"><a name="Page_353" id="Page_353">-353-</a></span> kláris
ajkat és porczelán keblet. A képek gyönyörűek lehetnek, de épen
annyi hatást gyakorolnak a nézőre, mint a négy dáma a
tarokkártyából: makk, tök, zöld, veres; az ember jobb szeretne
helyettük négy tarokkot, akármilyen rosszat.</p>
<p>Végre szólok a mohácsi csataképről. A nagy kép maga elfoglal egy
egész teremet, s festőjének, Than Móricznak fényes tehetségéről
tanúskodik. A kép részleteiről elég bő alkalmunk lesz akkor
beszélni, midőn ennek rajzát lapjaink hozandják: addig is annyit
kell mondanunk róla, hogy a mi majd az egyszínű rajzban elvész, a
szinezet kitünő szépsége mindenki figyelmét megragadja, s a nyert
elismerés az ifjú szerzőnek nagy buzdítására szolgálhat.</p>
<p>Mulatságos azonban, hogy e kép nyomtatott leírásában egy helyütt
az áll: «a futó királyt Trepka és Zedlicz csehlovagok tóra viszik.»
Sajtóhibából e helyett: «tova viszik» és ez a német szövegben
hűségesen le van fordítva: «… führen den König zum Moraste.» Azt
ugyan ők nem akarták cselekedni.</p>
<p>Jövő hónapban újra kezdjük a képmutatást (úgy hiszem, ez elég jó
szó a Bilderausstellungra).</p>
<hr class="chap" />
<div class="chapter"></div>
<p><span class="pagenum"><a name="Page_354" id=
"Page_354">-354-</a></span></p>
<h2>AZ ÖRÖK BÉKE!<br />
<span class="smaller">VAGY MIKET FOGUNK OLVASNI AZ EURÓPAI
HÍRLAPOKBAN 1959-BEN, A MIDŐN SZÁZ ESZTENDEIG NEM VOLT MÁR
HÁBORU</span>.</h2>
<p class="center">(A «Pesti Holdvilág» czímű hír- és divatlap
április 29-iki számából.)</p>
<p>… Statisztika. A népesség még egyre óriási mérvekben szaporodik;
a múlt évi népszámlálás szerint Európa szárazföldét lakja jelenleg
3000 millió lélek; a tengereken és tavak hátán szintén lakik 400
millió, a kiknek nem szabad a száraz földre tenni a lábaikat,
nehogy az ittlevők tyúkszemeit letapossák. E szerint a népesség
száma tavaly óta megint 200 millióval szaporodott, daczára annak,
hogy a múlt télen 49 millió halt meg éhen. A kolera sem igérkezik
sehonnan, mindenütt a legegészségesebb időjárás dühöng. A fentebbi
3000 millió lélekből 325 millió professzionátus koldus, ezeknek jó
dolguk van; 1475 millió olyan koldus, a ki titkolja, hogy ő az;
ezeknek siralmas az állapotjuk; 800 millió végre olyan koldus, a ki
dolgozik, még sem élhet.</p>
<p>… Vezérczikk. Ebben a szerző arról értekezik, hogy milyen jó
dolguk van Khinában az embereknek, a hol naponkint mindenki ehetik
egyszer egy tányér vízben főtt rizst, s hogy ez általános
elégültséget, reméljük, miszerint Európa is eléri valaha, ha a
szorgalom annyira kifejlődik, mint Khinában; addig kevesebbel is be
kell érnünk. <span class="pagenum"><a name="Page_355" id=
"Page_355">-355-</a></span></p>
<p>… Nemzetgazdászati czikk. Általános a panasz, hogy a lótartás
mily aránytalanul sokba kerül; értekező indítványba teszi, hogy a
lovak helyett czélszerűbben lehetne embereket fogni a kocsik elé,
miután azok sokkal kevesebb zabbal beérik, s kocsist sem kell
mellettük tartani, a ki őket kormányozza és pucczolja. Az indítvány
nagy szenzácziót gerjesztett. Vajha sikerülne annyi millió véka
zabot az emberiség számára megmenteni; egy biztos hivatalkört
kiragadni a lovak kezei, – azaz hogy patkói alól!</p>
<p>… Ünnepély. Tudják olvasóink, miszerint ennyire tele lévén a
világ, további rendszabályul az állapíttatott meg, hogy a mely
városban esztendő alatt többen születnek, mint meghaltak, a
superplust sorshúzás útján ünnepélyesen a Duna, Tisza stb.
hullámaiba kell hányni. Ez ünnepély versekbe foglalására a «Pesti
holdvilág» szerkesztője is tüzött ki 50 darab pogácsából álló
jutalmat. A költeménynél főtekintet van arra, hogy hosszú legyen. A
bírálók három szóval kettő ellenében a CCXIX. számú költeménynek
ítélték a pályadíjat az DXXVIII-ik fölött, miután ez ugyan
hosszabb, de amaz szélesebb. A nyertes szerzőnek az szerzé a
diadalt, hogy a pogácsák felét a bírálóknak igérte, a vesztes fél
csak egy harmadrészt igért. Azt mondják, hogy a költemény oly nagy
hatású, hogy a ki elolvassa belehal. Ez is érdem.</p>
<p>… Fővárosi és vidéki hirek. Egy pesti orvos azon embertelen
tetteért, hogy egy vízbe fúlt férfit ismét életre hozott, 20
ezüstpénz fizetésére ítéltetett.</p>
<p>… E napokban herczeg Eszterházynál nagyszerű lakoma tartatott.
Hogy fogalma legyen a közönségnek arról a pazarlásról, a mi e
lakománál végbement, csak annyit jegyzünk fel, hogy a vendégek még
a kenyeret is meghámozták, s a héját elvetették. Hallatlan ez
napjainkban! Az úri rend csak nem tud elszokni a fényűzésről!</p>
<p>… Az idei orvosi közgyülésen doktor Kaszáló <span class=
"pagenum"><a name="Page_356" id="Page_356">-356-</a></span> nyerte
el a halálfej-rend nagy keresztjét, miután adatokkal bebizonyítá,
hogy az ő keze alatt halt el legtöbb ember.</p>
<p>… Az arany patkányhoz czímzett boltba igen olcsó és friss
marinirozott cserebogarak érkeztek tonnákban. Igen jutányos tavaszi
csemege erős gyomrúak számára!</p>
<p>… Egy ádáz farkas a selmeczi erdők között összetalálkozván egy
vándorló legénynyel, azt megette (tudniillik a vándorló legény ette
meg a farkast).</p>
<p>… Külföldi hirek. Angolországban szükségesnek találták a
halálbüntetést a tíz shillingre menő lopásra is kiterjeszteni,
miután még így is nagyon lassan akar fogyni a nép.</p>
<p>… A montenegrói vladika kér alázatosan a nagyhatalmaktól az örök
béke fentarthatása végett 2000 péklegényt; – de lisztet is hozzanak
magukkal, a miből kenyeret süssenek: – más minden van hozzá
(úgymint kések a felmetszéséhez és fogak a megevéséhez).</p>
<p>… Az egész német birodalom területén minden makrobiotikai könyv
s egyéb az alattvalókat hosszú életre lázító irományok
betiltattak.</p>
<p>… A Stillimfrieden fejedelemség fővárosában a fejadó
kivettetvén, fejenkint egy tallérjával, miután kiderült, hogy
ugyanott sokkal több a fej, mint a tallér, a polgármesterség azt
indítványozta, hogy a differencziát jó volna tán in natura
kiegyenlíteni a fölösleges fejekkel.</p>
<p>… A monakói nagyfejedelem (mint tudjuk, e kis terület jelenleg 4
millió lakost számít, tehát azért nagyfejedelemség), kegyelem útján
16 várfogolynak rabsági határidejét, saját kértükre, 4 esztendővel
meghosszabbítani kegyeskedett, mely jótékonyságot az illetők
hálakönyekkel fogadták.</p>
<p>… A Porosz- és Oroszország közt fenforgó határvillongási per a
régi barbar hadviselési mód helyett békés <span class=
"pagenum"><a name="Page_357" id="Page_357">-357-</a></span>
prókátori segély mellett folyván hetven év alatt most lépett abba a
stádiumba, hogy a bizonyítványok meghitelesíttettek, s így
remélhető, hogy a jövő században okvetlenül ítélet alá fognak
bocsáttatni.</p>
<p>… Hivatalos határozatok. X. város tanácsa részéről köztudomássá
tétetik, hogy a helybeli veréb- és varjúhús árulhatási jog a többet
igérőnek árverés útján bérbe fog adatni.</p>
<p>… Törvényszéki határozat. Senkinek a más patkányát elfogni többé
nem szabad, mert az a házi baromfiak közé számíttatik, s az illető
háztulajdonos kizárólagos tulajdona.</p>
<p>… Miután tudomásul vétetett, hogy sokan csak azért iparkodnak
valami rosszat elkövetni, embert ölni, hogy ezért hosszú időre
bezárassanak, s a státus által tartassák magukat: – ha valakire
kisül, hogy hasonló intenczióból gyilkolt, az a tömlöczből menten
kilöketik.</p>
<p>… Divathírek. A legújabb párisi divatlapok szerint az idén a
hölgyruhák még egy araszszal rövidebbek és szűkebbek; úgy szólván
térden felül érnek. Mi még ezt is nagy fényűzésnek tartjuk, s nem
értjük, hogy miből telik annyi kelme minden hölgy számára? Könnyű
volt egy század előtt a delnőknek krinolint viselni, mikor még csak
tizedrésznyi hölgy volt a világon, de most!</p>
<p>… Humorisztikus képek. Jellemvonások a régi időkből. I. Furcsa
emberek lehettek azok a mi ősapáink, a kik télen kemenczébe raktak
fát és kőszenet, úgy fűtöttek. Jelenleg ez nálunk fölösleges, mert
ha mi 18-an, 20-an együtt lakunk egy szobában (a minél kevesebb
csak grófi házaknál található), a nélkül is olyan meleg van ott,
hogy nem lehet kiállani. – II. Furcsa emberek voltak azok a mi
ősapáink, a kik macskákat tartottak egyenesen abból a czélból, hogy
azok a patkányaikat megegyék. Mennyivel előbbre haladottak vagyunk
<span class="pagenum"><a name="Page_358" id=
"Page_358">-358-</a></span> mink! Mi megeszszük magunk elébb a
patkányt, azután a macskát…</p>
<p>… Természettudományi czikk. Tudós csillagvizsgálóink ismét egy
új nagyszerű üstökös közeledtéről értesitenek. Bárcsak idáig jönne!
nem azért, hogy háborút csináljon! attól Isten mentsen, a háború
csunya féreg; hanem ha talán ottan lenne még egy kis üres föld, a
hova átvándorolhatnánk…</p>
<p>… Gazdasági czikk. Y. híres közgazdász fölfedezte, hogy a keserű
lapu és lósóska vastag levelei hordóban letaposva, télire igen jó
és tápláló kenyérpótlékot képeznek. Fogadja érte az emberiség
nevében köszönetünket.</p>
<p>… Büntetőtörvényszéki tárgyalás. Ma volt a végtárgyalás azon
jámbor családapa ellen, ki elébb a feleségét, s azután hét
gyermekét megette. A bíróság tekintve az enyhítő körülményeket, mik
szerint a vádlott annyira éhes volt, hogy alig látta, mit csinál,
őt két hónapi fogságra ítélte el, hetenkint 14 napi bőjttel
sulyosítva. A vádlott apellálta az ítéletet, hosszabb fogságot, de
kevesebb bőjtöt kérve magának.</p>
<p>… Egy új veszedelmes sekta támadt, mely már is sok követőre
talált nálunk. Ezek a földevők. Ez veszedelmes egy tan! Ha ez
eltalál harapózni, ha néhány esztendő alatt megeszszük magát a
földet, akkor aztán a levegőben maradunk!</p>
<p>… Hirdetmények. Kiadó szállás! A város végén egy szép terebélyes
akáczfa kiadható nyári szállásul gyermekes családok számára. Akár
alatta, akár a tetejében kényelmesen lakhatni.</p>
<p>… Hentesbolt. A kerepesi út végén nyilt új hentesboltban igen
szép füstölt kutyasonkák a la chinoise kaphatók.</p>
<p>… Rabszolgakereskedőknek! Egy jámbor családapa két felnőtt fiát
szeretné eladni rabszolgákul, igen olcsó árért. <span class=
"pagenum"><a name="Page_359" id="Page_359">-359-</a></span></p>
<p>… Házassági ajánlat. – Herczeg X. de Yfalva ajánlkozik valami
tisztességes hölgy mellé férjnek, a kinek épen szüksége van rá,
illő ellátás és holtig való tartás mellett.</p>
<p>… Egy becsűletes derék ember, valahol azt olvasván, hogy
valakinek a lelkiismeretét megvásárolták, miután azt hiszi, hogy
még neki is van lelkiismerete, bátorkodik azt alázatosan árúba
bocsátani, ha megvennék: igen jutányosan odaadná.</p>
<p>… Mindenféle qualitásu erények igen jutányosan vehetők
mademoiselle Eufrosine pipereboltjában, soroksári utcza, 1000.
szám.</p>
<p>… Egy egészséges pinczelyuk egy magányos úr számára, bútorral
ellátva, minden órában kiadható. Bővebb értesítést a szerkesztőség
ád.</p>
<p>… Szerkesztői mondani valók. Több vidéki levelezőinkhez. Holmi
olyas mindennapi események feljegyezgetésével ne fáraszszák önök
magukat, a milyenek: testvérgyilkolás egy tál lencsén való osztozás
miatt, s több effélék; kezdenek már ezek nagyon megszokottakká
válni s úntatják a publikumot.</p>
<p>… Előfizetési felhivás a Pesti Holdvilágra. Hát ne hagyjon már
bennünket a publikum éhen meghalni, vagy mi! Ha ebben a fertályban
is rosszul üt ki a prenumeráczió, a szerkesztő rögtön mohamedánussá
lesz, s akkor a magyarok ellen fog írni.</p>
<hr class="tb" />
<p>Ilyen szép világ lesz az örök világbékének csak az első száz
esztendeje után is; hát még aztán!</p>
<hr class="chap" />
<div class="chapter"></div>
<p><span class="pagenum"><a name="Page_360" id=
"Page_360">-360-</a></span></p>
<h2>A BÖLCS TANÁCSBIRÁK.</h2>
<p>Könnyű olyankor elpolgármesterkedni, mikor nincsen egyéb dolog,
mint a zöld asztalnál prezideálni s a rabok ételét megkóstolni,
hogy nincsen-e nagyon megsózva; de mit csináltak volna az urak
ebben a következő esetben, a mit majd most mindjárt elmondok?</p>
<p>X. Y. és Z. három híres nagy magyar város az alföldi rónán; (biz
azoknak az igazi neveit is kitalálhatja, a ki nagyon megerőteti a
fantáziáját); az 1849-iki téli hadjárat alatt e három városnak
jutott az a szerencse, hogy a császári hadsereg főhadiszállásával
dicsekedjék.</p>
<p>Vegyük, hogy Y. város fekszik középen, X. és Z. pedig jobbrúl,
balrúl.</p>
<p>X. városban feküdt egy keményszívű osztrák tábornok (most már ez
is szelidebb, mert meghalt); Z. városban pedig Jellasich, a horvát
bán, saját hadtesteikkel.</p>
<p>Egy napon a közbül eső Y. város hatósága egy ilyenforma
peremtorius parancsot kap az X-ben állomásozó tábornoktól:</p>
<p>«E mai naptól számítandó nyolcz nap alatt nekem X-be
szállítsanak önök 60 ezer részlet szénát; a miből, ha a kitűzött
napon egy is fog hiányzani, a várost megsarczolom, a polgármestert
és a tanácsot vasra veretem s Budára küldöm a várba.»</p>
<p>Az érdemes tanácsot nagy aggodalomba ejté e szép szó. Rögtön
utána láttak, hogy a sok adag szénát kiteremtsék, <span class=
"pagenum"><a name="Page_361" id="Page_361">-361-</a></span> de biz
abból a legnagyobb akarat mellett sem lehetett többet előállítani
5000-nél.</p>
<p>Tudósítják aztán egész deferencziával a tábornokot, hogy a
tervezett és a foganatosított számok között ugyan nagy ám még a
különbség.</p>
<p>A tábornok azt izente vissza, hogy ez nem az ő baja; ha készen
nem lesznek a napjára, ők látandják, hogy mit kapnak?</p>
<p>A népség, megértve a vigasztalást, azt mondta rá, hogy miután a
60 ezer részletet semmi esetre sem lehet előállítani s e szerint a
várost úgy is mindenképen megbüntetik, tehát már most a meglevő
ötezeret sem küldik el; hisz úgy is mindegy.</p>
<p>A nemes tanács azonban kitalálta a nyitját. Felrakatta
szekerekre az ötezer részlet szénát s megjelent a Z. városban
állomásozó Jellasich bánnál.</p>
<p>Kivánta tiszteletét tenni. Hallotta hírét a nagyméltóságú úrnak
s nem akarta elmulasztani ezt az alkalmat.</p>
<p>A bán épen jó kedvében volt; megtetszettek neki a zsirosszájú
magyar emberek nagyon. Elbeszélgetett velük minden jóról, még le is
ültette magánál. Nagyon megtisztelve érzé magát.</p>
<p>– Csakugyan azért jöttek önök ide, hogy velem találkozzanak?</p>
<p>– Sőt még valami másért is, felelt a deputáczió mosolyogva. Vagy
ötezer részlet szénát készítettünk össze exczellencziád hadserege
számára, azt kivántuk átajánlani.</p>
<p>A bán még kellemesebben lőn meglepetve e megelőző kedveskedés
által; most már annyival barátságosabban kezdte marasztalni
látogatóit, de azok már kászolódni kezdtek, kalapjaikat vették.</p>
<p>– Hova sietnek oly nagyon?</p>
<p>A deputáczió úgy tett, mintha átallaná megmondani; végre nagy
unszolásra egy közülök így szólt:</p>
<p>– Már csak nem akartuk megmondani, de ha exczellencziád
<span class="pagenum"><a name="Page_362" id=
"Page_362">-362-</a></span> parancsolja, hát legyen: – ide kellene
még mennünk X. városába; ez – s – ez tábornok úr azt a galibát
csinálta, hogy el akará tőlünk magának vitetni azt a szénát, a mit
mi ide szántunk. Elmegyünk hozzá, akárha becsukat is bennünket, nem
tehetünk róla, de mi egyszer azért kuporgattuk azt, hogy ide
adjuk.</p>
<p>– Ne féljenek semmit, monda nekik a bán; ez már az én dolgom
lesz; csak menjenek haza, legyenek békén, majd elintézem én a
dolgukat a tábornokkal, hogy nem lesz semmi bajuk.</p>
<p>Nem is történt az egész hadjárat alatt semmi baj Y.
várossal.</p>
<p>Ezen történet ugyan költőibb végű lett volna, ha a polgármester
az egész népséggel kaszára kapva, magát leapríttatta, s a várost
porrá égette volna; hanem nekem igy is nagyon tetszik, hogy a
magyar ember a legnagyobb veszedelem közepett is hogy helyt áll a
bajnak és megtartja a dekorumot.</p>
<hr class="chap" />
<div class="chapter"></div>
<p><span class="pagenum"><a name="Page_363" id=
"Page_363">-363-</a></span></p>
<h2>A SZÁMŰZÖTT «Z».</h2>
<p>«Hivatalos reláczió a magyar tudós társaság kétezredik
üléséből.»</p>
<p>Tisztelt közönség! Úgy hiszem, mindenkit érdekelni fog azon
nevezetes processus, mely a folyó évben ama híres gonosztevő, a «Z»
betű ellen és mellett indíttatván, az utóbbinak valóságos
lenyakaztatásával végződött.</p>
<p>Egy ízben már kimondatott a tudós társaság által, hogy a
<i>c</i> és a <i>z</i> betűk valóságos házasságtörésben élnek,
azért e botrányos együttlakásnak vége szakíttassék, a törvénytelen
felek edictaliter elválasztassanak, s több engedelmes hazafiak el
is fogadák e mandátumot. Az ifjabb nemzedék azonban nem szűnt meg
azontúl is Toldy Ferenket, Bloczh Mórikot olvasni; vitatkozott,
hogy Cucor Gergelyt Czukor avagy Kuczor Gergelynek mondja-e? s ha
Nagy Ignák nevéért megintették, hogy azt Ignácznak kell mondani,
akkor meg Cavaignacot is Czáva Ignácznak olvasta. Sőt akadtak olyan
rebellisek is, a kik a közönség tetszésére bizták, hogy az
ismeretes kukoricza szóból az új helyesírás szerint csináljon
czuczorikát, vagy kuczoriczát, a hogy jobban szereti.</p>
<p>E vakmerő torzsalkodás a legutóbbi időkben immár nyílt lázadássá
kezdett fajulni; vakmerő adeptusok, horribile dicztu! magának a
tudós társaságnak rendes és leveles tagjai feltámadának a <i>z</i>
betű helyreállítása végett, a kik is azután méltó cudarcot vallánac
vala.</p>
<p>Az első ülésben véletlenül rohanván meg az összeesküvők a
<i>z</i> betű ellenségeit, azok csak az által birták <span class=
"pagenum"><a name="Page_364" id="Page_364">-364-</a></span>
megmenteni a legitim közügyet az elbukástól, miszerint méltán
követelték, hogy e fontos ügyben a többi osztályok is
meghallgattassanak s idő engedtessék nekik a gondolkozásra két
hét.</p>
<p>E két heti időhaladék alatt erősen dolgoztak az egyszerű
<i>c</i> zászlóvivői: bizottmányok alakíttattak, meetingek
tartattak; lelkesült szónoklatok mondattak; archivumok
felhányattak; kiki felhasználta minden befolyását, összeköttetését,
távol levő tagok beidéztettek a svábhegyről; a Hölgyfutár
ágyúdörgése volt a jelszó s megkezdetett a hark (olvasd:
harcz).</p>
<p>Legelsőben az archeologiai és historiai osztály hozá fel
védveit: melyek szerint világos az, hogy Debreczenben a collegium
lakói (tehát tekintélyes férfiak) a lágy kenyeret már századok óta
egyszerű <i>c</i>-vel cipónak írják (olvassák pedig «kipó»-nak) s
hogy Miscolcon most fedeztek fel egy kocsmaczímert, a mire az van
írva: «a jó bor cégér nélkül is elkél», valamint az sem tagadható,
hogy az ábécés könyveket soha sem nevezték Ábékás könyveknek, pedig
ott sincsen semmi <i>z</i>, tehát a simplex <i>c</i> joga
történelmileg meg van állapítva. Ez ellen természetesen nem lehet
semmit szólani.</p>
<p>Következett a jogtudományi osztály véleményezése; a mely igen
ügyes fordulatokkal bebizonyítá, miszerint a «cz» jogai semmiféle
jogérvényes okiratban sem lévén megállapítva, a simplex <i>c</i>
azonban már statutummal biztosíttatván, amannak minden viszkereseti
igényei elenyésznek és számára semmi perorvoslat nincsen.</p>
<p>Mindezeknél fontosabb volt azonban a természettudományi és
mathematicai osztályok relációja, a melyben kiszámíttatott, hogy
évenkint jelenvén meg 1000 magyar könyv és 25 újság, a mi tesz
pontos statisticai kiszámítás szerint 15.526,287 nyomtatott ívet,
minden ívre egyre-másra száz <i>c</i> betűt föltételezvén, az innen
elhagyott <i>z</i> betűk által 1,852.623,700 betű van
meggazdálkodva, a mi 20,000 betűt számítva egy ívre, teszen 92,631
<sup>37</sup>/<sub>200</sub> ívet; <span class="pagenum"><a name=
"Page_365" id="Page_365">-365-</a></span> a minek ára készpénzben
4635 forint, hát még a meggazdálkodott idő! Föltéve, hogy egy tudós
társasági tagnak egy betű leírása 3 ½ másod perczbe kerül, az eként
le nem írt betűk által megtakarított perczek tesznek ezer könyvnél
és 25 lapnál 7.565,435 perczet, a mi a 150 tudós társasági tagra
szétosztva tesz évenkint 500,400 perczet, vagyis naponkint 22 órát
és 49 perczet; mely szerint ezentúl minden tudós társasági tagnak
naponkint, ha dolgozik, 22 órája és 49 percze van a pihenésre, ha
pedig nem dolgozik, 46 órája és 49 percze; a mi igen szép nyereség.
E megdönthetlen számítás tökéletesen legázolta a <i>z</i> betű
barátait, úgy hogy a többi osztályok véleményeit teljesen
fölösleges lett volna meghallgatni, ha tudniillik nem épen a
filozófiai osztály lett volna még hátra, s logice feltehető volna
egy filozófról, hogy azt, a mit már kigondolt, el ne mondja.</p>
<p>Tehát a filozófiai osztály véleménye azzal koronázta meg a
diadalt, hogy a tudós társaságnak illendő lévén a többi kertenkívül
csatangoló jöttment irodalomtól magát megkülömböztetni, categoricus
szükség annak valami más módon írnia, mint ama többieknek.</p>
<p>Ezzel a nevezetes vita a simplex <i>c</i> tökéletes diadalával
bevégződött, a <i>z</i> pártosok anathema alá vettettek,
protocollumba vétetett, hogy ezentúl senki se merjen Toldy
Ferenket, Bloczh Mórikot, Tóth Lőrinket, Kukor Gergelyt, Nagy
Ignákot etketera olvasni, s rendeletbe adatott az illető
szakosztályoknak, hogy az eddigelé általuk kiadatott művekből a
<i>z</i> betűt purissime vakarják ki. Ez legalább ad nekik dolgot
egy időre.</p>
<p>Mely határozatában a magyar academiának (nehogy aczadémiának
olvasd, sőt tégy külömbséget ama Debreczenben úgynevezett akadémia
között, a melyben elakadnak a szekerek, ha a sár nagy) mi is
alázatosan megnyuxunk és lefexünk.</p>
<p class="right"><i>Barackosi Lackó és Ripicki Beckó</i>,<br />
lacházi és fricházi czompossessorok.</p>
<hr class="chap" />
<div class="chapter"></div>
<p><span class="pagenum"><a name="Page_366" id=
"Page_366">-366-</a></span></p>
<h2>INTŐ PRÉDIKÁCZIÓ,<br />
<span class="smaller">MELYET TARTOTT DUGDELMÁR VAJDA AZ Ő CZIGÁNY
FAJROKONAI-HOZ, A KIK BÉCSBE MENTEK FEL LOPNI, S RAJTA
VESZTETTEK</span>.</h2>
<p class="center">(1862.)</p>
<p>Hát te bibast csóré!</p>
<p>Hogy a sakállos istenyila ütögessen a sarkaitok mellé!</p>
<p>Hogy a hol meleget kerestek, ott mindig hideget találjatok!</p>
<p>Hát mit kerestetek ti Bécsbe?!</p>
<p>Nem hallottátok, hogy megmondta a tekintetes, nagyságos
orsággyülis, hogy Bécsbe nem megyünk?</p>
<p>Tik akartatok ezs ellen kontrabontot kezdenyi, he?</p>
<p>Hát tik voltatok azsok a hazsaárulók, a kik a Lajtántúl mentetek
lopnyi? Hát itthony már nincs mit keresnyi többé? Hát tik akartátok
legelébb is bebizsonyítani azs egységes Austriát?</p>
<p>Azst gondoltátok ugye bibast, hogy majd ha egy kis
hátrafelékanyarításon rajta kapnak a bécsi urak, ott is rátok
vernek egy kis alkotmányos husonötöt, s azszsal dikhecs vásár! Ahun
van ni! Most látjátok már, hogy mi azs a Rajksrák? Azsok eltettek
sípen télire nyárára két estendőre, purgyékat is elvették, beadták
olyan házsba, a hun megtanulnak dolgozsnyi, nemzsetsígük
fájdalmára.</p>
<p>Lármázshats már, ha egyser Bécsbe felmentél! besílhets már! Nem
látts te ott több malacspecsenyít a világon. <span class=
"pagenum"><a name="Page_367" id="Page_367">-367-</a></span></p>
<p>Hát azstán bibast, ha már rajta kaptak, ha már urak elejbe
vittek, nem tudtad azst mondanyi, hogy te annak a nímetnek a
zsebében csak egy kis nemzseti egyenjogusítást kerestél; senki se
merte volna többé azst mondanyi, hogy tolvaj vagy: nagy urakhozs
vittek volna ebídre, vacsorára, tekintetes nagyságos újságíró
uraságok két hétig írtak volna rúla, hogy silesen elterjedt
csigánynemzset küldöttei megjelentek «ragaskodásukat» kézszsel
foghatólag bebizsonyítani.</p>
<p>Vén dadé, minek fogs te a politikáhozs, ha nem irtes
hozszsá?</p>
<p>Nem olyan ősinte, tistességes embereknek való azs, mint
mink.</p>
<p>Nagyobb dolog azs, vaklovat elcserélnyi a vásáron – több
csigányság kell ahhoz, mint a mennyi egy csigánytól kitelik.</p>
<p>Már most ülhetss!</p>
<p>Két estendeig spenótot meg zsemlyelevest ehetss, s ha attul
megnem haltál: a mikor vissakerüls azs ősi sátorok alá, valahány
sánta lovat akars eladnyi, mindre azst mondják: «vidd el már
Bécsbe!»</p>
<p>Már most kiabálj, nem bánom. Ha pedig hazsajöss, azst mondom:
tartsd meg az intést: «becsüld meg magadat és lopj itthon.»</p>
<hr class="chap" />
<div class="chapter"></div>
<p><span class="pagenum"><a name="Page_368" id=
"Page_368">-368-</a></span></p>
<h2>POLITIKAI ÉRZÜLET A LEGALACSONYABB OSZTÁLYOKNÁL.</h2>
<p class="center">(1862.)</p>
<p>Van szerencsém előre is kijelenteni, hogy én legalacsonyabb
osztályok alatt a társadalomnak nem azon rétegeit értem, melyek
favágással és téglahordással mozdítják elő a világ folyását; hanem
mint a szó jelentése hozza magával, azon osztályokat, melyekben az
«a–b–ab»-ot tanítják; s azt bizonyára meg fogják nekem engedni hat
éven alúl levő polgártársaim és társnőim, hogy az ő osztályuk a
világban rőffel mérve is a legalacsonyabb, s ha ők felnéznek mi
ránk, kik már a harminczon túl vagyunk, viszont el kell ismerniök,
hogy mi vagyunk a «magasabb körök».</p>
<p>Tehát egy úri barátomnak van egy ily öt éves kis leánya,
Jolánka, a ki már tud olvasni, s ha nagyon szép emberek kérik,
deklamál is, (nekem is deklamált); azonkívül a kis bubáját minden
nap felöltözteti; de nem minden nap új divatba, a hogy azt nagyobb
honleányaink szokták, hanem állhatatosan mindig ugyanazon magyar
csipkés főkötőbe, fűzött vállba, aranyos köténybe, a hogy már azt a
nagy honleányok únni kezdik.</p>
<p>Ugyan abban a házban lakik pedig egy nem hazánkban született
hivatalnok, a ki igen derék, szelid ember. Annak is van egy kis hat
éves fia: Ottó. No persze: olyan szép név ez, mint akármi más.
<span class="pagenum"><a name="Page_369" id=
"Page_369">-369-</a></span></p>
<p>Ottónak is volt kis bubája, hanem az katonás alak volt, sisakkal
a fején, és lóháton.</p>
<p>Délután, mikor szabad volt játszani a közös-kertben, Ottó is
elhozta a czifra bubáját, Jolánka is a magáét.</p>
<p>Csoda-e ha bábvitéz, és bábkisasszony megszerették egymást? Ez
még azok közt is megtörténik, a kik valódi emberek, s így lehetne
eszük; hát még azoknál, a kik csinálva vannak gipszből és
papirosból?</p>
<p>Jolánka és Ottó el is határozák, hogy nem állnak útjában
boldogságuknak, hanem egymáshoz adják őket; a hogy szokták az igazi
embereket.</p>
<p>Hanem annyit kivívott Jolánka, hogy bábvitéznek zsinórt kellett
varrni a kabátjára, s a sisak helyébe prémes kalpagot; ezt mind
megvarrta ő neki: s azontúl boldogok voltak. Bábvitéz nőül vette a
bábkisasszonyt, s azontúl mindaketten együtt laktak egy nagy
katulyából épített házban, kistaffirozva mindennel, a mi kell;
Jolánka gondoskodott a bábtársak konyhakészletéről, Ottó szerezte
be nekik a költségre való pénzt – persze kavicsból, a mi volt az
úton sok.</p>
<p>Jolánka hordott a bábhitveseknek mézes kalácsot, azt megfőzte
harminczhárom-féle ételnek, azután meghítták magukat ebédre
hozzájuk; megkinálták a bábukat is, s a mit azok meghagytak, azt ők
ketten megették.</p>
<p>Ezek a játékok tetszettek a szülőknek. Ugyan kinek ne tetszenék
az, a mit a gyerekek játszanak?</p>
<p>Egyszer azonban kitört a viszálkodás közöttük: egy este Jolánka
duzzogva hozta fel a kertből bubáját, konyha és asztal edényeit,
székeit és asztalkáit. A bubák elváltak egymástól.</p>
<p>Kérdezték, min vesztek össze, miért haragudtak így meg, hogy
bábúnőnek el kelle válni bábférjecskétől? de Jolánka nem adott
felvilágosítást.</p>
<p>Végre atyja fogta kérdőre: mondd meg nekem kis leányom, mivel
haragított meg Ottócska?</p>
<p>A kis polgártársnő elébb szemébe nézett atyjának; <span class=
"pagenum"><a name="Page_370" id="Page_370">-370-</a></span> oh ezek
a gyermekek úgy megtudják azt a nagy emberek szeméből: kihez legyen
bizalmuk, kihez ne? Azután nagyon keseregve elpanaszlá.</p>
<p>– Nézze csak, az az Ottó: milyeneket mond nekem!</p>
<p>– Hát milyeneket mond, kis leányom?</p>
<p>– Hát olyanokat.</p>
<p>– De milyeneket?</p>
<p>– Nem is játszom vele többet soha.</p>
<p>– De hát mért nem?</p>
<p>– Hát mikor azt kérdeztem tőle, hát te Ottó, mi fogsz lenni, ha
megnősz? hát azt felelte nekem, hogy Rájksrat. Ilyen embernek a
bubájával nem játszik az én bubám többet!</p>
<hr class="chap" />
<div class="chapter"></div>
<p><span class="pagenum"><a name="Page_371" id=
"Page_371">-371-</a></span></p>
<h2>AZ EXEQUÁLHATATLAN.</h2>
<p>X. gróf egy szép kis hétezer holdas birtok ura a Bánságban. A
birtok primae classis, s el van látva minden szükséges gazdasági
épületekkel.</p>
<p>X. gróf e birtokocskától 14 év óta még nem fizetett adót.</p>
<p>No – adót nem fizetni még nem virtus; azt próbálta más is; hanem
aztán a státus megvette rajta, exequálták.</p>
<p>Igen, de X. grófot tizennégy évi adójáért még csak nem is
exequálták. Ez a valami.</p>
<p>Hogy lehet ez? Hát úgy lehet, hogy tizennégy év óta sem egy
kapavágást nem tétetett a földein, sem azokat haszonbérbe nem adta;
ott állnak azok parlagon, ugaron, a végrehajtó hatalom nem talál
azokon egyebet papsajtnál, a mi tudvalévő legsoványabb sajt a
világon. Ő maga tőkepénzéből él, instrukczióit eladta s jószágain
csak vadászat végett szokott megjelenni, s e czélra van két
vadászosan bútorozott szobája roppant kastélyában.</p>
<p>Egyszer azonban az állam éber őrei, a finánczok, megsejtvén a
nemes úr megérkeztét kastélyában, mielőtt ismét odább
kocsikázhatott volna, ott lepték szerencsésen.</p>
<p>Volt pedig öt szép hámos lova, a miken idejött, a mi adóbehajtók
között is megért hatezer pengőt. Ezt lefoglalták, elkobozták, a
státus nevében lebiróizárolták s az odavitt községi jegyzőt
felelőssé tették érte, hogy a lovak ott maradjanak, s azoknak
netaláni elvitelét minden <span class="pagenum"><a name="Page_372"
id="Page_372">-372-</a></span> erőhatalommal megakadályozza.
Tizennegyed napra pedig kitűzték a törvényes határidőt az
elkótyavetyélésre.</p>
<p>X. gróf teljesen megnyugodott az állam rendelkezéseiben, s e
végrehajtási tény után, hogy annál biztosabb legyen a státus a
lovak el nem vitetése felől, rájuk zárta az akolajtót, zsebébe
tette a kulcsot és elment szalonkát vadászni. Csak tizennégy nap
mulva jött vissza. Az öt ló az alatt persze megdöglött éhen; a
kótyavetyére megjelenők a bőrét sem használhatták többé. Még azokat
is a státusnak kellett eltakaríttatni.</p>
<p>De már ez több volt az elégnél!</p>
<p>A dolog a pénzügyminiszter úr tudomására jutott, s X. gróf
parancsot kapott «ad audiendum verbum», a miniszter úr előtt
megjelenni.</p>
<p>X. gróf a párisi boulevardon sem szokta a tulipános szűrt mással
felcserélni; hanem a jelen esetben átlátta, hogy az illem és a
tisztelet úgy kívánják, miszerint a helyzet változatosságához
képest neki is át kell alakítania viseletét, hogy megjelenése
kifogástalan legyen.</p>
<p>Csináltatott magának egy frakkot, melynek dereka hónaljig,
szárnya hegyei pedig sarkáig értek; ahhoz sárga mellényt, csípőn
alúl nyúlót, csattos czipőket és egy másfélláb magosságú
czilinderkalapot; így állított be a parancsolt helyre.</p>
<p>A mint a várakozási terembe lépett, a bejelentők siettek tudatni
a miniszter úrral, hogy itt van X. úr, de nagyon furcsán van
kosztümirozva.</p>
<p>A miniszter úr nem szereti a tréfát; X. úrnak azt az izenetet
hozták vissza, hogy az ügyér úr nincsen ide haza.</p>
<p>– Jól van: felele X. úr, jelmezéhez illő nyugalommal. Tehát
várni fogok, míg haza jön.</p>
<p>S ott várt négy óra hosszat rendületlenűl, rőfös czilinderét
térdei közt tartva.</p>
<p>Ekkor azt a hírt hozták ki neki, hogy a miniszter úr beteg, nem
lehet vele beszélni.</p>
<p>– Jól van, felelte barátunk, kenetteljes pietással, ő
<span class="pagenum"><a name="Page_373" id=
"Page_373">-373-</a></span> exczellencziája azt parancsolta nekem,
hogy idejöjjek, mert szólni akar velem. Ha beteg, itt fogok várni,
míg meggyógyúl.</p>
<p>Ez már még is túlmegy minden emberi türelmen! «Jöjjön hát be!»
hangzott a harmadik parancs.</p>
<p>X. gróf, karja alá kanyarítva czilinderét, besasirozott az
elfogadási terembe, s így szólt:</p>
<p>«Exczellenciás uram, tekintse szomorú állapotomat.»</p>
<p>A miniszter úr igen bölcsen, alaposan fejtegeté előtte, hogy az
állam nem nélkülözheti az állampolgárok földeire vetett adót, hogy
ez eljárás mennyi kárt okoz magának X. úrnak. Mennyivel okosabban
tenné, ha már maga fizetni nem akar: hogyha bérbe adná jószágait s
a bérnökre bízná, hogy az fizesse az adót; de X. gróf mindezekre
nem felelt egyebet, mint azt: hogy «exczellencziád, tekintse
szomorú állapotomat.»</p>
<p>A miniszter úr igen szépen beszélt vele.</p>
<p>Bíztatta, hogy ha terhesnek találja az adóhátralékát, hát
fizesse meg legalább felét.</p>
<p>«Exczellencziád, tekintse szomorú állapotomat.»</p>
<p>– No hát fizesse meg egy negyedét.</p>
<p>«Exczellencziád, tekintse szomorú állapotomat.»</p>
<p>– De hát akármit, azt; de valami adót csak fizessen az
államnak.</p>
<p>«Exczellencziád, tekintse szomorú állapotomat.»</p>
<p>– Menjen hát a mennydörgő menykőbe! Ne fizessen semmit; csak
nekem hagyjon békét.</p>
<p>X. gróf maig is szűzvállú nemes ember.</p>
<hr class="chap" />
<div class="chapter"></div>
<p><span class="pagenum"><a name="Page_374" id=
"Page_374">-374-</a></span></p>
<h2>A PÁRISI DIVAT.</h2>
<p>Mihály bácsi három hétig volt Párisban; az alatt megtanulta,
hogy a cselédekkel udvariasan kell bánni.</p>
<p>Akár mit kér az ember tőlük, hozzá kell tenni «s’il vous plait»,
(ha úgy tetszik) s azután, ha megvan: «merci!» (köszönöm).</p>
<p>Itthon mindjárt gyakorlatba is vette az új divatot.</p>
<p>Egy szolgálója volt, a kit így kezdett megbecsülni:</p>
<p>«Ma chére Chári (olvasd Sári), jöjjön be, ha úgy tetszik. S
hozzon nekem egy pohár vizet, s’il vous plait.»</p>
<p>Sári röhögött, hozott neki egy pohár vizet, a víz meleg volt; de
az ellen kifogást tenni Párisban nem illik. Mihály bácsi megitta
melegen, s azt mondta rá: «merci Chári, köszönöm.»</p>
<p>Sári kiment s odakinn elmondta a szomszéd szakácsnénak, hogy az
ura meggubahodott, először kéri a vizet azután pedig
megköszöni.</p>
<p>Másnap megint szól Mihály bácsi:</p>
<p>«Ma chére Chári, ha úgy tetszik, hozzon nekem egy pohár vizet;
de ne legyen meleg, s’il vous plait; mert tegnap meleg volt; mille
pardons!»</p>
<p>Sári röhögött, hozott vizet, az már nem volt meleg, de csak úgy
úszkált benne a mindenféle szemét.</p>
<p>Ez ellen észrevételeket tenni csak barbár mexikóiak szoktak,
(azért is mennek őket a francziák czivilizálni), a <span class=
"pagenum"><a name="Page_375" id="Page_375">-375-</a></span> ki
Párisban járt igy szól rá: «merci Chári, köszönöm.» Mihály bácsi
megitta szemetestül.</p>
<p>Megint másnap újra felhívá Sárit egész decentiával.</p>
<p>«Ma chére Chári, hozzon nekem egy pohár vizet, s’il vous plait,
de ha lehetséges, ne legyen se meleg, se szemetes, je vous
prie.»</p>
<p>Sári hozott neki vizet, a mi nem volt se meleg, se ronda, hanem
a pohár volt olyan piszkos, hogy a karimáján meglátszott a zsiros
szájak helye, a kik belőle ittak.</p>
<p>Ilyesmiért neheztelni grönlandi népszokások közé tartozik.
Mívelt ember azzal meg nem bélyegezheti magát. Mihály bácsi
keresett a pohár szélén olyan helyet, a mely nem volt piszkos s
ivott onnan.</p>
<p>«Merci Chári.»</p>
<p>Azután való nap megint folyamodást intézett Sárihoz.</p>
<p>«Ma chére Chári; s’il vous plait, hozzon nekem vizet, de kérem
nagyon, je vous prie, ne legyen se piszkos, se meleg, se zsiros
pohárban adva; ezer bocsánat Sári.»</p>
<p>Sári kiment és nevetett: «majd én sokat teketóriázok neked, a ki
olyan szépen kérsz és köszönsz! Jó lesz neked a mosogató
dézsából.»</p>
<p>Vitt aztán neki piszkos pohárban piszkos vizet, meleg vizet.</p>
<p>Mihály bácsi pedig fogá a poharat és monda:</p>
<p>«Ma chére Sári, ilyen adta teremtette lusta disznója: most
mindjárt megmosd ezt a poharat és tiszta vizet hozz, kutyaáldotta!
mert úgy vágom a fejedhez, s’il vous plait, hogy mindjárt itt
veszekedel meg: merci!»</p>
<p>Sári aztán hozott is mindent, a hogy kivánni lehetett, mondván e
képen:</p>
<p>– Hát mért nem beszél úgy, a hogy kell?</p>
<hr class="chap" />
<div class="chapter"></div>
<p><span class="pagenum"><a name="Page_376" id=
"Page_376">-376-</a></span></p>
<h2>EGY ÚJ SZÍNPAD.</h2>
<p>A melynek előadásait reggeltől estig nézi minden ember és
újságíró, de még eddig egy sem referált róla.</p>
<p>Ez a színpad a Marschall vendéglőjének a kirakata.</p>
<p>Valóban érdekes előadások! Itt láthatja a laikus ember mindazon
titkos nagyságokat, azon művészi remekeket, miket a nagy urak
szoktak – enni.</p>
<p>A napnak minden órájában el van foglalva minden hely az ablak
előtt; ott állnak a delnők messze kirúgó krinolinnal, a puttonyos
asszonyok, hátukra vett paholylyal, kis diákok, alúl fúrva helyet
fejeik számára s kiváncsi dandyk, a publikum fején túl nyújtogatva
nyakaikat.</p>
<p>Valódi szellemi élvezet: a mennyiben az ennivalókat csak az
ablakon keresztül lehet élvezni.</p>
<p>Első nap a színpad elejét elfoglalja egy óriási tengeri hal; nem
tudom én, czápa, vagy micsoda: én tudom, hogy meg nem enném, ha
csak az meg nem enne engem; de uraknak jó, olyan lapos, mint egy
trancsirtányér, s csakúgy ragad a fényességtől, mellette két
ismeretlen madár, olyan drága madár, a minek még a guanója is
csemege! a háttérben valami átlátszó kocsonyából épült czitadella,
mely körűl rózsaszín trikóba öltözött páros lábú kűlföldi
kolbászkák készülnek ballétot járni. A kulisszák erdőt ábrázolnak
óriási kártifiolákból, miknek darabja egy tallér, s a világítás
különféle szinű palaczkok által eszközöltetik, mik közűl egy e
merész <span class="pagenum"><a name="Page_377" id=
"Page_377">-377-</a></span> föliratot viseli nyakán: «Kétszáz
esztendős khinai likőr, ára 100 forint.»</p>
<p>Valaki vállamra üt; – egyike azon barátaimnak, a kik nem tudják
kimondani a «r» betűt.</p>
<p>«Se’vus, jó’eggel ba’átom! Mit ke’essz itt.</p>
<p>«Bámulok, mert ingyen bámulhatok.»</p>
<p>«Má’ az igaz. Me’t mostanság aká’ hová fo’dul az embe’ mindenütt
megadóztatják. Én nem é’tem, ez az ö’ökös alföldi inség. Ma a
bazá’ba kellene ötven fo’int, holnap a kenyé’ osztóknak tíz fo’int,
holnap után a műkedvelő p’odukczió’a ötven fo’int, azután
levesosztóknak húsz fo’int. Minthogy mindegyiknek nem adhatok,
tehát egyiknek sem adok. Qu’est que cela, a mit itt bámulnak?»</p>
<p>«Egy messzeljes palaczk van ott kétszáz esztendős khinai
likőrrel; ára száz forint.»</p>
<p>«Diable! Ah. Impossible. So was ist noch nicht da gewesen! De
má’ ezt meg kell vennem. Se’vus jó’eggelt!»</p>
<p>A mesés vénségű palaczk percz mulva lelép a színpadról.</p>
<p>A következő előadáson egy óriási rák foglalja el a színpad
elejét, mely úgy látszik, egészen az ő számára van átalakítva.
Előtte testőrséget képez egy sor, hegyével szuronyszegezve álló –
retek. Ha borsószemek volnának a fejeik, igen nagy borsóknak
nevezhetnők; de a mi érdekessé teszi őket, az aláírás: «római
retkek». Valósággal ama szentelt földből érkezett retkek! Merode
generális napi parancsa folytán ültetett retkek! csodaerővel
felruházott retkek! Képzelem, a ki ezekből ehetik, hogy
megkönnyebbűl tőle – az erszénye: a gyomra ugyan nem terhelődik meg
általuk. Hátrább rejtelmes articsókák vannak gruppirozva, vajjon
hogy kell azokat megenni? A láttávolban egy fellegvár látszik
pástétomból; mellette egy üteg Montebello; tudniillik, hogy ez nem
az a franczia tábornagy, hanem az a franczia pezsgős palaczk.
<span class="pagenum"><a name="Page_378" id=
"Page_378">-378-</a></span></p>
<p>A proscenium elején áll a tekintélyes rák; még eleven, és szokás
szerint fekete. Csendesen mozgatja két tapogató szarvát, a miről a
köznép azt hiszi, hogy az bajusz; pedig hát az egy olyan extra
orgánum, a mi a rákon kívül csak a szerkesztőknek van még, ez által
tudják meg, hogy mihez kell az ollóval hozzányulni! Néha
megemelinti óriási ollóját, s nagyot tátint vele a levegőben; e
mozdulatra egy a nézők közül megiramodik. Tartóztatják, hogy ne
féljen. Az menti magát, hogy látni se szereti az ilyet. A rák
megint úgy tesz, mintha csendesen nyugalomba helyezné ollóját,
azonban alattomban azon mesterkedik, hogy egy keze ügyében eső
koppasztott demagog pulykának, a ki egész vakmerően ott
sansculotteoskodik mellette, a nadrágtalan czombjába csikkenthessen
vele egyet.</p>
<p>Másnap ugyanezt a rákot látjuk, de már megfőve. Most már egészen
vörös. Az emberek bámulnak rajta: tegnap még fekete volt és ma már
vörös; pedig hiszen megszokhatták volna ezt már a rákoknál. Ez
úttal ki is van ragasztva a hátára, hogy mennyiért adják? Tizenkét
forint! A szegény magyar «solo krebs» beéri tíz krajczárral, ez már
tizenkét forintra tartja magát! mint valami külföldi ballettánczos.
Hanem azért ennek is akadt gazdája, mert másnap már nem volt
látható a színpadon.</p>
<p>Én egy indítványt teszek Marschall úrnak: csináltassunk helyeket
a kirakat előtt s fizettessünk belépti díjt a közönséggel, s
osztozzunk meg a bevételen. Mikor tengeri pókokat és khinai
fecskefészkeket fogunk felléptetni, akkor felemeljük a néző helyek
árait, s én majd előre hirdetem a híres vendégszereplők
megérkezését az újságokban. Mind a ketten meggazdagszunk utána.</p>
<hr class="chap" />
<div class="chapter"></div>
<p><span class="pagenum"><a name="Page_379" id=
"Page_379">-379-</a></span></p>
<h2>VÁMBÉRY EGY ESTÉLYEN.</h2>
<p>A kiadóm meghítt estélyre.</p>
<p>Az mondja az alkorán: (azaz, hogy nem az alkorán, hanem én
mondom; benne vagyok már a török czitátumokban) hogy «jól esik az
embernek a maga borát ihatni, de sokkal jobban esik a más borát
ihatni; ámde legeslegjobban esik a kiadója borát ihatni.» A mi a
kiadó sajtója alól került ki, de még sem hírlap.</p>
<p>Aztán Vámbéry is ott lesz.</p>
<p>Az a magyar tudós, ki Közép-Ázsia rengeteg pusztáit bejárta,
mint kolduló dervís, húsz darab hasonló szent koldus társaságában,
(mely koldus szerep élethű felfogásában a magyar akadémia
segélyezése által is gyámolíttatott;) s visszatérve aztán, úti
tapasztalataiért egy angol kiadótól 20 ezer forint tiszteletdíjt
kapott, herczegekkel, koronaörökösökkel együtt áldomásozott,
rendjelet érdemelt ki; egy szóval megint egyike azoknak, a kik egy
csomó dicsőséget koldultak össze a – nagy akadémia-palotájú, kevés
dohányú – jaj már minekünk kopasz fejünknek!</p>
<p>Szerencsére három szép asszony is volt a társaságban, azok aztán
kikérdezték a messze földön járt utazót: nekünk csak hallgatni
kellett.</p>
<p>– Hogy jött ön arra az ötletre, hogy mint koldus induljon
útnak?</p>
<p>– Elődeim szerencsétlenségén okulva; abban az útban két angolt
megöltek; egyiket egy kullancscsal tölt verembe <span class=
"pagenum"><a name="Page_380" id="Page_380">-380-</a></span>
vetettek, s ott hagyták, míg a férgek elemészték Az európait
megölik ott, azért mert európai.</p>
<p>– Hát aztán milyen ruhája volt önnek?</p>
<p>– Ruhám? semilyen. Hanem egy pár darab nemezrongy, varrás
nélkül, a testen átvetve! a lyukain kidugtam a karjaimat, aztán egy
nagy turbán harminczöt rőf szövetből, a fejemen körül
csavargatva.</p>
<p>– Harminczöt rőf! Hisz az egy egész vég.</p>
<p>– Mohamed rendelése szerint minden igazhivő muzulmán tartozik
halotti lepedőjét magával hordani, még pedig a feje körül csavarva,
s ennek hét rőfnek kell lenni. A nagyon kegyesek azonban háromszor
hetet vesznek; a ki pedig igen szent hírben akar állani, az ötször
hetet hord a feje körül.</p>
<p>– Hogyan találták meg önök az utat abban a nagy pusztában?</p>
<p>– Bizony ott mérföldmutatók nincsenek; hanem a helyett jelölik
az utat az elébb azon járt és elhullott emberek, és teherhordó
állatok csontjai. Minden karaván kötelezve van, az útban talált
csontokat halomra hordani. Ezek az útbaigazítók.</p>
<p>– Már én csak inkább gőzhajón utazom, a hol a csirke csontokon
kívül mást nem kell összetakarítani. S mit ettek önök az úton?</p>
<p>– Lisztből csináltunk pogácsát. A hol este letelepedtünk, össze
gyűjtöttük a teve trágyát, abból tüzet csináltunk, a pogácsát bele
dugtuk. Ha hajnalig megsült, nagyon jó volt, ha nem sült meg, úgy
is jó volt. Én egyébiránt nyolcz hónapig soha sem vacsoráltam,
nehogy álmomban beszélni találjak s társaim megtudják, hogy idegen
nyelven beszélek.</p>
<p>– Az igaz, szólt egy fiatal könyvárus, ha én későn vacsorálok,
én is mindig idegen nyelven beszélek, hanem azt nem érti senki.</p>
<p>– Isznak-e ott bort? ezt egy poéta kérdezte.</p>
<p>– Azt nem, hanem kumiszt. Ezt lótejből, tevetejből <span class=
"pagenum"><a name="Page_381" id="Page_381">-381-</a></span>
készítik, a mít bőr tömlőben addig lötyfölnek lóháton míg
megsavanyodik; aztán elteszik: van hat hónapos ó-kumisz is.
Könyvemben látható a képen a kimérés módja. Az asszony, a ki a
kumiszt árulja lóháton ül, a tömlő a fején van, a tatár, a ki inni
akar, nyújtja neki a pénzt, a mennyi árút meg akar inni. Azzal
hátra hajtja a derekát, eltátja a száját, a csaplárné megnyitja a
tömlő csapját, s ereszt a torkába a magasról, a mennyit kivánt.
Nincs rá eset, hogy a csaplárné eltéveszsze a férfi torkát, vagy az
ivó eltéveszsze a szájába lőtt kumiszsugárt.</p>
<p>– Aztán jó az?</p>
<p>– Ittam belőle, de még a fülem czimpáját is hasogatta.</p>
<p>– Hát theát isznak-e ott?</p>
<p>– Az északon lakó népek igen.</p>
<p>– Rummal? téjjel? czukorral?</p>
<p>– Nem. Sóval és faggyúval. (Nagyon jó lehet!)</p>
<p>– Szépek-e a keleti asszonyok?</p>
<p>– Képzeljen magának nagysád hölgyeket, a kiknek arczszinét a
vastag festéktől nem látni soha. S minthogy naponkint fésülködni
restek, ha egyszer nagy mesterséggel bevan fonva a hajuk, akkor
valami mézgával, mely közé fekete festék van keverve, egészen
bemázolják a fejüket, úgy hogy azon valóságos pánczél támad. Most
azután tessék azt a jazmin és hyaczint illatot elképzelni, a miről
az európai költők énekelnek keleti dalaikban, mikor az ilyen
gyantakenetre a harminczkét fokú hő nap rá mosolyog.</p>
<p>– Hát költők vannak-e még keleten? Ezt már egy rivális versíró
szerette volna megtudni.</p>
<p>– Nagyon mesterséges költők. Egy negyvenlapos arab könyvből
hoztam egy lapnyi leiratot, melyben, ha a betűket jobbról balra
olvassuk soronkint: találunk benne egy szerelmes történetet, ha
ugyanazokat a betűket alulról fölfelé olvassuk jobbról, akkor az
földleírás, ha pedig <span class="pagenum"><a name="Page_382" id=
"Page_382">-382-</a></span> balrul olvassuk fölfelé, akkor
történetírás, s ez negyven lapon át folyik így.</p>
<p>– De már ezt magam is megpróbálom az Üstökösben!</p>
<p>Egy szerelmes történet, mely rendesen olvasva, az; a mi felfelé
olvasva más valami, lefelé olvasva pedig egészen más valami. Ilyen
még nem volt! Ez is meglesz a jövő évben; majd talán a nyáron.</p>
<p>Vámbérynek igen élénk és szellemdús előadása van, hamis
lelkesüléstől és szükségtelen kérkedéstől ment; hanem, a mit
elmond, az élénk képzelettel van előadva, hogy szinte szemmel
láthatóvá tesz minden legrendkívülibb helyzetet. A mohamedán
megnyugvását, ki a pusztán szemközt rohanó porfelleg közeledtét
nyugton várja, előre szegzett lándzsával: a melyik a másiktól azt
kérdené, mi baj? elárulná vele, hogy idegen; míg húsz lépésnyi
közelben kitűnik, hogy a közeledő tábor egy roppant czebra csorda.
A vad idegen népszokásokat, a vallási czerimóniákat a nép között
élve tanulta el, nem úgy, mint a kik a czivilizált Európa tudósai
közül hazánkon végig vasutazva, csodás badarságokat összeírnak.</p>
<hr class="chap" />
<div class="chapter"></div>
<p><span class="pagenum"><a name="Page_383" id=
"Page_383">-383-</a></span></p>
<h2>KAKAS MÁRTON VÁLOGATOTT LEVELEI.</h2>
<p class="center">A VASÁRNAPI UJSÁG SZERKESZTŐSÉGÉHEZ.</p>
<p>Tekintetes szerkesztő úr!</p>
<p>Az én nevem Kakas Márton. Ezt azért bocsátom legeslegelőre, hogy
egyszerre mindenki hevenyében elmondhassa rá a maga megjegyzéseit,
élczeit és mókáit s többet ne bajoskodjunk vele. Majd fogják
mondani: «Bizony kendnek is jobb volna otthon kukorítani, mint
itten», vagy pedig: «minden kakas kaparjon a maga szemetjén».
Fogják azt is mondani, hogy ime ez az a kakas, a ki a nóta szerint
«fejét hagyta a tudósoknak, torkát hagyta az énekeseknek, lábát
hagyta a tánczosoknak;» majd ha megharagszik valaki, így is fog
szólani: «bizony ez a kakas annyit ért a dologhoz, mint tyúk az
ábéczéhez». Legtöbb ember pedig azzal fog üdvözölni, hogy «de már
megvírrad, mert a kakas is elkezdett kukorikolni a Vasárnapi
Ujságban.»</p>
<p>Én pedig mindezzel nem törődöm, hanem megkezdem a magam
munkáját, s nem haragszom meg minden tréfáért, sőt még magam is
segítek ott nevetni, a hol mások is nevetnek.</p>
<p>Nem kevesebb az én szándékom, mint a «Vasárnapi Ujság»-hoz
állandó szinházi tudósítónak beszegődni. Igaz ugyan, hogy én most
jöttem a faluról, s tegnap láttam először szindarabot (nem
mondhatom, hogy hallottam is – mert néma darabot adtak, – hihetőleg
süketek <span class="pagenum"><a name="Page_384" id=
"Page_384">-384-</a></span> kedveért), hanem hiszen ezzel a
bevezetéssel más színbiráló is nyitott már be tudtomra, s nem
mondok vele semmi újat. Annyi képzettségem már van, hogy nem
kiáltok rá a szinésznőre, hogy «lássuk már azt a medvét,
ifjasszony;» nem is rontok fel a szinpadra, mikor valakit meg
akarnak ölni, a többit pedig majd megtanulom a többi
hírlapoktól.</p>
<p>Azután én igen kellemetes ember leszek; nekem nem kell sem
tiszteletdíj, sem ingyen zártszék, sem hírlappéldány, sem nyájas
mosolygások s egyéb mellékes akczidenczíák, sőt nem mondom, hogy
egy-egy döböz túróval is nem kedveskedem azért, hogy leveleimet
felvegyék; továbbá, párbajt nem vívok; (jó is volna! azt mondanák:
«kakas viadal») és senkibe sem leszek szerelmes.</p>
<p>Ennyi jó tulajdonságom mellett ön merőben vétene saját maga
ellen, ha leveleimet a «mondanivalók» keserű nyaktilója alá vetve,
a többi kifogyhatatlan irodalmi szecska közé aprítaná.</p>
<h3>I. SZERELMES AZ ÖRDÖG.</h3>
<p class="center">(Ballet öt felvonásban.)</p>
<p>Gyöngébbek kedveért, kivált falusi emberek számára meg kell
magyaráznom, mi az a ballet? külömben nem tudják. Ez egy olyan
színdarab, a hol minden ember a lábával beszél, a fejét nem
használja semmire. Itt a játszó személyeknek arcza világért sem
mozdul, haragot, jókedvet avagy meglepetést nem szabad neki
mutatni, ezt mind lábbal kell kifejezni. Hm. Hiszen haragot csak
könnyű kifejezni lábbal, úgy hogy az ember jól megrúg valakit, de
örömet? Ez ám a mesterség.</p>
<p>Előjön egy nagy úr, egyet lép jobbra, egyet balra, ez azt
jelenti, hogy most az inasát keresi. A lábát megrázza, <span class=
"pagenum"><a name="Page_385" id="Page_385">-385-</a></span> ez
csengetés volt: az inas meghallotta, bejött. Az úr felemeli a
ballábát: ezzel azt kérdezte hogy hol van a kávé? Az inas hátrafelé
nyújtja a lábát, a mivel azt mondja, hogy nem adnak addig a
kávéházban, míg a régi kontót ki nem fizetik. Az úr erre kinyújtott
lábbal megpördül, mint az orsó, a mi annyit tesz, hogy: de mikor a
kerek világon sehol sincs olyan pénzverő intézet, a hol az ő
számára nyomtatnák a bankót. Az inas erre eltávozik, a mi azt
jelenti, hogy nincs rá több szükség. Az úrnak ekkor eszébe jut,
hogy van még valahol egy nagyságos úr, a ki szokott kamatra adni
pénzt, köznyelven úgy híjják, hogy «ördög.» Fog egy nagy könyvet,
mutatja, hogy milyen jó volna, ha tudna belőle olvasni. Mérgében
földhöz csapja, aztán kap egy kardot, azzal karikát csinál a
földön: nem veszi észre, hogy a kard vége czindhelczli, a kard
elsül, s ő ijedtében elesik a földre, a mi annyit jelent, hogy
elájult. Erre a szóra kinyílik a pinczeajtó, s előjön egy veres
köpönyeges úr, egy nagy kályhafűtő villával, meg egy veres szoknyás
kisasszony. Az egyik az ördög, a másik a leánya. Az ördög mutatja
nagyon érthetően a leányának, hogy ezt a frátert majd azután
szépszerivel el kell vinni a legalsó emeletbe, a minek a neve
pokol. Az ördög eltűnik, ott marad a leánya, a piros rokolya lehull
róla, s imé egy nyalka gyerek áll a felocsúdó gavallér előtt. De
lelkem adta: ekkor már nem a szerelmes ördögöt, hanem a szerelmes
kritikust játszszák; ifjú ember, öreg ember elkezd tapsolni a
csinos ördögnek, csak az a hülye ott a színpadon ijed meg tőle, s
ijedtében majd a bőgös instrumentumába bújik. Mégis
megvigasztalódik azáltal, hogy az ördögöcske pénzt hozott neki, ez
kiengeszteli: összeüti a bokáit a levegőben s ezzel vége a
felvonásnak. A második felvonásban van a grófnak egy szeretője, a
kitől ez a kis nőördög el akarja őt csábítani. Most már mind a két
kisasszony leányruhában jár, (közbevetőleg mondva: nagyon
megsajnáltam szegényeket, <span class="pagenum"><a name="Page_386"
id="Page_386">-386-</a></span> most is azt a ruhát viselik, a mit
kis leány korukban; pedig nagyon kinőttek már belőle). Nagyon szép
az, a hogy ez a csábítás végbe megy; az egyik leány leguggol, a
másik a lába hegyére emelkedik; mikor az egyik hátrahajlik, a másik
a levegőbe szökik; majd mind a ketten a csillagokat mutogatják
lábaik hegyével, a szegény embert megfogják, jobbra húzzák, balra
húzzák; az csak tűri egy darab ideig a dolgot, utóljára
megharagszik, kinyújtja a lábát, egyet kerít vele maga körül,
megpördül ötször-hatszor a sarkán, a mivel nyilván azt akarta
mondani: hogy közel ne menjen hozzá senki, mert leüti a lábáról. A
dolog azután abban marad. Hanem valami kóbor tengeri betyár
időközben ellopja a gróf kedvesét. (Mellékesen mondva furcsa ország
lehet az, a hol a leányokat lopják, nálunk ráfizetnek, mégis alig
viszik.) Denique a tengeri rabló eladja az ártatlant egy nagy
szakálú török basának. (Hogyan is lehetne a török basát képzelni
nagy szakál nélkül.) A gróf utána szalad, gyalog annyi tengeren
keresztül, kéri vissza s igéri a töröknek cserébe az ördögöt. Az
érzi a salétrom-illatot, s csak rázza a szakállát, hanem ekkor
elkezd neki az ördög tánczolni. Az egyik lábával felrúgja őt a
hetedik mennyországba, a másikkal kirázza belőle a lelket, utoljára
a lába hegyén jár előtte, a mi ördögnek nem mesterség; ezt már nem
állhatja ki a jámbor basa, megveszi az ördögöt minden áron, s
kiadja a gróf úr menyasszonyát. Persze, hogy nem marad neki egyéb
az ördögből, mint a szarvai. Hanem már most a szegény ördög lesz
szerelmes a grófba; de persze a szülők az ilyen házasságba bele nem
egyezhetnek; az ördög exczellencziás úr, a gróf pedig csak
méltóságos, a viszonyból nem lesz semmi. Az ördög kisasszonyt haza
kergetik a pokolba, a ki azután boszúból összetépi a kontraktust, a
mit a gróf adott neki, s így az is szerencsésen megszabadul. A vén
ördög azért nem ad most senki lelkére pénzt többet, hogy akkor az
egyszer olyan <span class="pagenum"><a name="Page_387" id=
"Page_387">-387-</a></span> csúful rászedték. Ezzel aztán nagyot
ütnek az öreg dobra, a színpad lángtengerbe borúl, s a közönség
siet haza vacsorálni.</p>
<p>Mellettem egy alkalmatlan öreg úr ült, a ki az egész előadáson
mindazon dohogott, hogy hát ez a czélja a nemzeti színháznak, hogy
az egész estét lábfintorgatásokkal töltsék be? hogy hát mit
gyarapodik ezzel a nemzeti irodalom, művészet és hazai nyelv? Hogy
az ilyen üres látványságok mi szolgálatot tesznek a nép erkölcsi
mívelődésére, jó érzelmeinek kifejtésére s izlésére? Pedig hogy
ezek volnának egy olyan intézet czéljai, minő a pesti országos
nemzeti színház, és nem a közönség fásult érzékeinek
felcsiklandozása s több efféle.</p>
<p>Nem birtam elhallgattatni, utoljára azt mondtam neki, hogy ha
sokat lármáz, feladom a jegyszedőnek, s nem kap több belépti
jegyet. Úgy-e jól tettem?</p>
<p>No a majd jövő héten másról írok.</p>
<h3>II. TÖRÖK JÁNOS.</h3>
<p class="center">(Dráma.)</p>
<p>Szerkesztő úr? Én, és mellettem még egy pár becsületes ember,
azzal a hiszemmel mentünk a szinházba, hogy mi ott a derék Török
János hazánkfiáról, a «Magyar Sajtó» nagyérdemű szerkesztőjéről
fogunk valamit hallani, a ki bizonyára nagyon megérdemlené, hogy
valaki egy szép drámát irjon róla; s képzelje mit láttunk? előjön
egy dühös vadember, a ki a feleségét azért, mert egy
parasztlegénynyel együtt találta a kertben, minden proczeszus
nélkül, rögtönitéletileg lenyakaztatja. Pedig ő sem jobb a diákné
vásznánál, mert ő kigyelme meg a szomszédasszonyba szerelmes, a
miért a testvéröcscse is, a ki igen jeles ember, eléggé
elpirongatja, de a mi nem használ semmit. De még az az asszony is
gyámoltalan egy teremtés; <span class="pagenum"><a name="Page_388"
id="Page_388">-388-</a></span> a mint rajta kapják, csak engedi
magát szidatni, noha nem is ő érte volt a parasztlegény, hanem a
leányáért; nem menti az magát sehogy. Úgy rágtam volna már a szót a
szájába, hogy mit mondjon? csakhogy rá nem kiáltottam: «ne hagyja
magát hugomasszony! mondja annak a mérges embernek, hogy ez a
legény a kertész; azt kérdezte tőle, hogy kel-e már a petrezselyem?
azért térdelt le a földre!» Ezzel kivághatta volna magát. De persze
nem jutott neki eszébe s lenyakazták, mint a ludat. Török János
uram csak azután tudja meg hát, hogy nem a feleségébe szerelmes a
parasztlegény, hanem a leányába. Nosza futtat hevenyében a felesége
után, hogy ne bántsák, de biz az már akkor régen haza ment
vacsorálni, s Török János ebbeli kétségbeesésében nem tudja, hogy
hova legyen? hogyan ölje el magát? az ablakon ugranék ki; de nem
szabad, mert az csak festve van, karddal vágná el a torkát, de az
nincs kiköszörülve; a súgólyukba ölné magát, de ott ül a súgó, az
elkapja; már kezemben volt egy hatos, hogy felhajítom neki: ihol
hat krajczár, vegyen rajta spárgát s kösse magát oda a karos
gyertyatartóra; a mint szerencsére meghallja a szükséget egy török
rab a börtön fenekén, az keresztül ássa magát a falon,
fegyverengedélyt kerít valahol, puskaport, srétet vesz, bejön és
ledurrantja Török Jánost, mint a harkályt. Hogy mi történt azután?
azt nem tudom, mert a függönyt leeresztették, s a szinészek
hazamentek.</p>
<p>Nem így kellett volna ezt az egész darabot csinálni. János urat
mindjárt az elején főbe kellett volna lövetni azzal a tatárral, a
feleségét azután hozzáadni ahoz a másik becsületes Törökhöz, a
parasztlegényt pedig a helyett, hogy annyi veszedelmet kiáll, hogy
egy nemes kisasszonyt elvehessen, ha már csakugyan szerették
egymást, fel kellett volna küldeni a Nyirbe, hogy keressen magának
nemes atyafiakat: talált volna a mennyi csak kell, s senki sem
háborgatta volna többet.</p>
<p>Így azonban tanúság az egészből az: hogy kedves felebarátaim!
<span class="pagenum"><a name="Page_389" id=
"Page_389">-389-</a></span> senki le ne vágja közületek a felesége
nyakát minden színre, szóra mert azt azután többé oda ragasztani
nem lehet, s nem minden ember lehet olyan szerencsés, mint Török
János, a kit az ilyen gyilkosságért nem csak hogy el nem fognak, de
sőt a közönség a darab végén elő is híja, mintegy bizonyságául
annak, hogy lám kutyába sem vette az egész főbelövést.</p>
<p>A «Hölgyfutárban» olvastam épen most egy derék és okos ember
több rendbeli indítványát, minő például az, hogy gyümölcsözésre
sokkal alkalmatosabbak a fiatal szinészek és szinésznők, mint az
öregek, hadd álljon ez az indítványom is a sok között: ha valaki
egyszer meghalt a színpadon, azt a közönségnek ne legyen szabad
előtapsolni, mert ez nagyon rontja a csalódást, sőt ha valaki
sokáig szinpadon játszván, bizonyos számú halálozásokat betöltött,
az többé olyan szerepre ne alkalmaztassék, a melyben meg kell
halni; mert már nem hiszi el neki az ember.</p>
<p>No úgy-e, hogy nem vagyok én olyan együgyű ember, mint a
milyennek gondolt.</p>
<h3>III. TELL VILMOS.</h3>
<p class="center">(Opera Rossini-től.)</p>
<p>Nagyon, nagyon kérem a szinházi pénztárnok urat, ne adjon annak
az öreg zúgolodó páczinaczitának mindig mellettem való zártszéket.
Ő az oka, hogy ennek az operának csak az első felvonását
hallgathattam meg. S most a szerkesztő úrnak egy ötödrész operáról
referálok.</p>
<p>Jól tudom, hogy falusi embereknek beszélek, s így mindent az
elején kell kezdenem. Megmagyarázom tehát, hogy mi az az opera?</p>
<p>Opera az, keresztyén atyámfiai, mikor az ember ezt a rövid
mondást: «hozz nekem egy ital bort!?» ilyenformán ereszti ki a
torkából: «hó-ha-hi-ha hozz ne-e-e-ke-e-em <span class=
"pagenum"><a name="Page_390" id="Page_390">-390-</a></span> e-e-egy
ihahu-tahahul bololololort.» Továbbá, mikor a hős szerelmet vall:
«Szivem elraboltatott» először ő mondja egyedül, azután mondják
ketten, hárman, végre valamennyi inas, közkatona, paraszt és a
silbakon álló strázsa is mind egyszerre énekli ugyanazt az érzékeny
mondást: ez így tart mintegy öt perczig. S mikor vége van, megint
újra kezdik: «Szivem elraboltatott.» Azután kettő, három, a ki
jobban bizik a hangjához, előlép a súgólyukig, s gyönyörű nótákat
énekel minden elképzelhető húzó és fúvó és ütő muzsika
közremüködése mellett. A szöveget sem a hallgatónak, sem az
éneklőnek nem mulhatatlan feladata tudni. Hanem ezek nem olyan
énekesek ám édes atyámfiai, mint talán a diákok kántusa. Először
vannak közöttük, olyan hangú asszonyszemélyek, hogy mikor
megszólalnak, az ember azt gondolja a mennyországból hallja a
hangokat: azok a leírhatatlan játékok a hang minden kifejezéseivel
még a fülemülénél is furcsábbak. Az sem csekély mesterség, hogy
annyiféle ember, a ki mind más szerepet énekel, a taktus szerint
összevágó módon tudjon felelgetni, egyszerre belekapni a másik
szavába. A midőn a legrettentőbb módon ütik az öreg dobot, fújják
az üres fát, negyven ember úgy harsogtatja az éneket, hogy reng a
föld bele; a karmester egyet int egy akkora kis pálczával, mint a
plajbász s csitt! egyszerre elhallgatott öreg dob, klarinet,
furulya és negyven torok; azután újra int a plajbászszal, s akkor
meg oly halkal zendül meg az ének és zene, mintha távoli szélzúgás
volna, melybe harangszó és búcsújárók éneke vegyül, ábrándozó
pacsirta dalával.</p>
<p>No hát ilyenforma az opera!</p>
<p>Zártszékembe ülve, mint már említém, egyfelől az én zúgolódó
öreg uram jutott mellém, másfelől egy ifjú lovag (de gyalog)
hátrafésült hajjal, a kinek három szemüvege volt, egy négyszegletű
solo, egy ablakos az orrán és egy dupla távcső.</p>
<p>A sok szemüveges ifjú nagyon barátságos volt hozzám.
<span class="pagenum"><a name="Page_391" id=
"Page_391">-391-</a></span> Látta, hogy falusi ember vagyok, örült,
hogy már vidékiek is kezdenek az operába szokni; figyelmeztetett,
hogy ez a legszebb operák egyike; különösen gyönyörű benne a
festés: én azt gondoltam a színfalakat érti s kérdezém, hogy ezt is
Telepi festette-e? Az ifjú lovag még egy negyedik szemüveget
keresett elő, hogy jobban megnézhessen. Látta, hogy együgyüségből
szóltam, nem gonoszkodásból s nem restelt kegyesen megtanítani rá,
hogy a zenével is lehet festeni. Ez már régen ki van mondva.
Mindegyik hangszer külön színt képvisel: a hegedűk az eleven
pirosat, a fuvolák a csendes égszínkéket, a trombiták a ragyogó
sárgát, a fagótok a zöldet, a bőgők a feketét s végre az öreg dob
maga a szivárványt, mert annak a hangjában minden szín megvan, s
ezen színekkel festeni tudni, a zeneművészet titka. Elszédültem e
titok mélysége előtt, melybe mélyebben elmerülhetni módom lett, a
rögtön megzendülő nyitány alkalmával. Ez a nyitány igazán remek
valami. Bátran kimondom, hogy még egy szép csárdással is kiállja a
versenyt. A pásztorkürt zenéje különösen gyönyörű benne. «No hallja
ön? szólt lelkesült szomszédom, ez fejezi ki a zenében a
legmélyebb, átlátszóbb lilaszínt.» (Pompás!) Következett azután a
nyitány vége, a mikor minden zenész azon törekszik, hogy
megmutathassa, miszerint az ő hangszere a legerősebb. Ez nagyszerű.
Én tudtam, hogy engemet nem bántanak, de mégis megszeppentem.
Hasonlított Szebasztopol ostromához. Tetszett is a közönségnek:
ismételtetni kivánta, a mi rendkívüli dolog. A karmester bírt annyi
ethnografiai ismerettel, hogy onnét kezdve ismételtette a nyitányt,
a hol a csindaratta-bummaratta! kezdődik, mely ismét megtette
hatását. Miután felrepült a függöny, kezdődött a játék, az én
szemüveges szomszédom elhallgatott, hanem a helyett elkezdett
dohogni mellettem a túlnanülő vén besenyő: «micsoda szörnyűség ez?
nem elég, hogy az opera a drámai szinészetet mindig lejebb szorítja
a színpadról, de apródonkint még a drámai irodalom tollát is
kitépi. Egyenkint <span class="pagenum"><a name="Page_392" id=
"Page_392">-392-</a></span> zenére teszik leghírhedtebb
darabjainkat: «Macbethet,» «Tellt,» «Ernanit» stb., és a mint
egyszer opera formában került valamelyik a színpadra, soha többet
az mint dráma meg nem jelenhet a műsorozatban. A közönség azt
mondaná: az igazgató rászedte: zene nélkül adatja az operaszöveget;
pezsgős palaczkba tölteti a kútvízet. Ez a leggonoszabb neme a
gyujtogatásnak: a világhírű drámákat operaszövegekké dolgozni át»
stb. stb. stb. Uram, ez így ment az egész felvonáson végig, úgy
hogy én nem értettem az egész operából semmit. Hallottam, hogy
valaki énekelt, de nem tudom, hogy mit? Gyanítom, hogy kergettek
valakit, de nem tudom, hogy miért? és sejtem, hogy tizennyolcz
kisasszony igen díszes öltözetben fonogatott guzsalyon, de nem
tudom, hogyan? Egyetlen gyönyörűségem volt egy szép imaének, mely
nekem igazán tetszett. Gondoltam, hogy jól cselekszem, ha ennek
tapsolok. Egyedül maradtam a tapssal, mindenki rám nézett; senki
sem követvén példámat. Persze, itt nem szólt az öreg dob, meg a
réztányér. Ezen való szégyenletemben, hogy annyira nem értek a
dologhoz, alig vártam, hogy leereszszék a függönyt, keresztűltörtem
magamat az előttem ülő egész sor kalapon és abroncsszoknyán s
szöktem a színházból, eszembe jutván azon aranymondás: hogy a míg
az ember úszni nem tud, ne menjen a vízbe.</p>
<h3>IV. CARRION.</h3>
<p class="center">(Olasz dalművész föllépte.)</p>
<p>Signore serchesto! Engedje meg kérem, hogy az elején egy
kicsinyt érzékeny legyek. Milyen csodálatos az, hogy a hatalmas
Olaszország, mely egykor a félvilágot meghódítá fegyverével, most
az egész világot meghódítja énekével. Ez buzdító példa ránk nézve.
A dicső hunfajzat, mely egykor a félvilágot elözönlé táboraival,
egyszer megint elfogja azt özönleni valami mással (talán
kalendáriummal?) <span class="pagenum"><a name="Page_393" id=
"Page_393">-393-</a></span> Ah questa figura! Ah questo borzasztó
tenore! sóhajtozék mellettem egy túlmagasztalt ifjú oroszlán:
sempre bene, solo bravo! Ez az igazi lángész! Ingenio crasso!
Mígnem végre figyelmezteté valaki, hogy a kit most lát és hall, az
még nem signore Carrion, és nem is tenor, hanem signore Vangelio és
bariton. Az oroszlán úgy elment onnan, hogy rá nem találtam
többet.</p>
<p>Megvallom az igazat, mio caro serchesto, hogy én minden szép és
gyönyörű ének mellett is csudálatosnak találtam azt a furcsa
találmányt, hogy ugyanazon színpadon egyszerre egyik ember
magyarúl, másik olaszúl beszéljen: «Ah dio, mio, adio!» – «Van dió
uram, egész zsákkal.» – «Questa cosa?» – «Behozzam? itt van az
ajtóban.» – «Audiate allo diabolo, hallunco, infame!» – «Csókolom a
kezeit, köszönöm alássan, majd máskor is hozok.»</p>
<p>Ha a «Vasárnapi Ujság» olvasói erre azt mondják, hogy nem értik,
vigasztalódjanak, mert én sem értem, a közönség sem érti, hanem
azért fölségesen mulattunk. Az olasz gyönyörűen énekel; a ki pedig
a szöveget akarja érteni, vegye meg a librettot. Az olasz művész
mellett kitűntették még magukat signora Bodia (olvasd: Bogya
kisasszony) és signore Fiuretti (olvasd: Füredi Mihály).</p>
<p>Maradok azonban ad rivedere (olvasd: rövid időre) önnek mio caro
serchesto, servitore umilissimo.</p>
<p class="right">Martino Gallo (olvasd: M. K.) <span class=
"pagenum"><a name="Page_394" id="Page_394">-394-</a></span></p>
<h3>V. ÖZVEGY ÉS PROLETÁR.</h3>
<p class="center">(Beőthy László-tól)</p>
<p class="center">és</p>
<h3>MEGCSALTAK A KOMÉDIÁSOK.</h3>
<p class="center">(Szerdahelyi-től.)</p>
<p>Ismerem ezt a taktikát. A körültekintő rendezőség jól sejti,
hogy most a beközelgő nyolcz versenymű előadására valamennyi bíráló
kést, tollat köszörűl, kalamárist tölt, úgy várja a csatát, jónak
látta azért egy kis népfelkelést küldeni előre ágyútöltelékül. Nem
szednek rá bennünket a dilletáns huszárokkal. Daczból is kedvem
volna megdicsérni ezt a két darabot.</p>
<p>Az első egy fiatal párisi proletár, a ki már annyira jutott,
hogy nem hiteleznek neki többé, sem a Beleznay-kertben, sem a
Privorszkynál (ilyes nevű kerteknek és kávéházaknak okvetlenül kell
lenni Párisban). Ez a derék ember a megfagyásig élhetetlen, az
asztal alá búvásig gyáva, a telhetetlenségig falánk, és mégis
annyira szerencsés, hogy utoljára kap egy szép özvegyasszonyt meg
százezer dollárt. Szerzőnek könnyű lett volna őt megjavítani: egy
kis szivet kellett volna csak neki adni (de nem úgy, a hogy a
fiók-baglyokat szokás szívvel megtömni), így nem látunk egyebet
benne, mint a gyomrát és a hátát. Prózai alkatrészek. Főbűne ennek
a fiatal proletárnak az, hogy szerzővel elhitette, miszerint ő
valami jó fiú! Ne higyjen neki, fiatal barátom! Ez egy korhely,
naplopó. Ön talán nem is tudja, hogy ez idegen hölgyek naplójában
kutat, hogy pénzért szeret; saját bűneit másra fogja: szemtelenül
dicsekszik, és kedvese testvérét elárulja, hogy magát megmentse?
Őrizkedjék ön ezen ember társaságától; a ki annyival
veszedelmesebb, mert mindezen gonosz <span class="pagenum"><a name=
"Page_395" id="Page_395">-395-</a></span> tetteket olyan mulatságos
módon viszi végbe, hogy az ember nem tud reá haragudni. Különösen
pedig azt ne higyje ön el neki, hogy ő Párisban lakik és franczia.
Nem is látta Párist, valamint az a becsületes öreg úr sem, a ki azt
állítja, hogy ő Párisban prókátor, még pedig tabuláris. S maga
hordja az irományokat a kliensek után. Kisül az időjártával, hogy
ez is valami józsefvárosi pervesztő: még tán diplomája sincs.
Szerzőnek szép talentuma van vígjáték-iráshoz, de figyelmeztetjük
rá, hogy ne társalkodjék olyan emberekkel, a kiket nem ismer.</p>
<p>A proletárt az ifjú Szerdahelyi remekül személyesítette. Egy
tisztelt hazafi, a ki mellettem ült, aggodalmasan mondá, miszerint
fél, hogy ez a fiatal tehetséges szinész, ki oly szépen halad
évről-évre saját pályáján, elrontja a termetét a vígjáték írással.
Ha Szerdahelyinek a most következő darabja meglehetős tetszésben
talál részesűlni, ez az ifjú is úgy jár, miként előtte mások
többen, hogy egyszerre két pályát akarva megfutni, mind a kettőnek
a közepén marad. Bár csak ne tetszenék a darabja!</p>
<p>Felgördült azonban a függöny, előjött egy gazdag öreg úr, a ki
azért, mert térdig érő kaputban jár, nem akarja másforma emberhez
adni a leányát, mint valami híres művészhez vagy íróhoz. Hol lakik
ez a derék ember, ifjú szerző, mely városrészben és sub numero
hány? hiszen ha csak hír kell! Itt van Kakas Márton; a szerkesztő
nemsokára kiadja az arczképemet. Elveszem azt a leányt én. Az ifjú
szinész azonban, a ki szerelmes a leánykába, nem tud hírre kapni,
mert három kritikus Hunyori, Kunyori, és Gunyori mindig ócsárolja a
lapokban. (No iszen, a kit még a mi lapjainkban is ócsárolnak, az
azután el is mehet zabot hegyezni Árvavármegyébe.) Jó barátja, a
vén szinész ekkor azt tanácsolja neki, hogy ha hírre akar kapni,
előbb haljon meg. Úgy tesznek. Feleki lefekszik az ágyba, s ott
marad a darab végeig fekve. Ebből a szerepből bámulatos keveset
lehet csinálni, főfeladata <span class="pagenum"><a name="Page_396"
id="Page_396">-396-</a></span> az levén a művésznek, hogy ne
szuszogjon és el ne találjon aludni.</p>
<p>A vén szinész azonban Mózsival, a színházszolgával egyetértve,
belármázza a várost, hogy meghalt az ifjú talentum, mérget
ivott!</p>
<p>Erre a hirre jön a három kritikus: Hunyori, Gunyori, és Kunyori,
s első dolguk nem az, hogy a szerencsétlen halottat megnézzék, a
mikor mindjárt észrevennék, hogy az csak teszi magát, hanem
előfogják az inast s egyik egy forintot, másik kettőt, harmadik
négyet igér neki, ha ez esetet elmondja előttük kapós újdonságúl.
De édes barátom, lopni szoktuk mi az újdonságot, nem négy forintért
venni. Szegény kritikusnak egész havi bére négy forint, meg egy pár
fejelés csizma, sok szinésznek kellene addig mérget inni, mig azért
az újdondászok négy forintot adnának ki. A vén szinész, a ki
természetesen Egressy, azután mindenféle alakban visszajön, majd
mint tót házmester, majd mint mészároslegény, majd mint zsidó
szenzál, s remek alakoskodásaival rászedi a kritikusokat; azok
megsiratják, feldicsérik a megboldogultat, aztán előjön a gazdag úr
is, minthogy a szinész most már nagy hírre kapott, Felekit
felköltik, kedves egészségére kivánják az éjszakai nyugodalmat, s
hozzáadják a gazdag kisasszonyt; a kit meg is érdemelt; mert nem
bolondság ám az embernek másfél óra hosszat az ágyon feküdni és még
a legyet sem hajthatni el az orráról. A kritikusok pedig méltó
bűnhődésül átadatnak a közvélemény ostorának.</p>
<p>Két érdeme elvitázhatlan az ifjú szerzőnek; egyik az, hogy
darabjában nem dalokra és tánczokra építette a hatás reményét,
hanem egyedül a drámai művészet alakító erejére; másik meg az, hogy
nem írt benne magának czímszerepet, a mi külömben szokás. Harmadik
meg az, hogy nagyon megkivántatta az emberrel a vacsorát.</p>
<p>Mikor vége volt a játéknak, kérdezém szomszédomtól:</p>
<p>– Hát remélhető-e, hogy lesz Szerdahelyiből jó szinész?
<span class="pagenum"><a name="Page_397" id=
"Page_397">-397-</a></span></p>
<p>– De már lesz. Felelt ő egész megnyugodva.</p>
<p>Magam is azt hiszem.</p>
<h3>VI. VILÁG URA.</h3>
<p class="center">(Dráma Szigligeti-től.)</p>
<p>Miután tőlem már azt várja a közönség, hogy mindig mulattató
dolgokat írjak, a miken jól lehet nevetni, tehát tessék utánam
jönni. A színpadon egy derék új darab előadása foly, melyben nem
találhatunk semmi tréfálózásra alkalmat. Nagy Konstantin és egész
familiája rangjukhoz illő szép jambusokban beszélik el a
világtörténet legnagyobbszerűbb jeleneteit, miket a szerző igazi
költői ihlettel fogott fel. Itt tehát nincs mit keresnünk, gyerünk
a színpadra fel, talán a színfalak között vígabb dolgokat találunk:
a színfalak titkai nagyon mulatságosak szoktak lenni.</p>
<p>A szavalás foly odakünn, a szereplők hangja csattog, a közönség
tapsvihara fel-felmennydörög rá: ez olympusi zaj alatt belép a
színfalak közé egy magas halavány alak, arczán a művészet lelke,
bár vonásaival a szenvedések, nem az évek bántak kegyetlenül; a
rossz szolga, a test, elhagyta az ő urát, a lelket, és megtört
mikor még a szellem az ifjúság örök tüzétől hevül. E szomorú alak
Lendvay. Még oly közel, tán csak tegnap, bálványa a közönségnek,
kinek megjelenését ragályos lelkesülés fogadta, és ma megtört
árnyék, ki azon nap sugaraiban nem melegedhetik, mely őt oly nagyra
növelte. Belépett, hallgatta az előadást; ezt a darabot is jól
ismerte ő, hiszen hat év előtt, midőn a költő azt megirta, ő
lebegett szemei előtt, mint a mű legnagyobb hőse. Még most is
emlékezik minden szóra abból, még most is érzi a lelkesülést,
melylyel azt adni tudná; a szenvedélyes jelenetek most is megrázzák
szivét, lelkét és kedve volna felvenni azt a bibor palástot és
azzal az ismeretes csengő szóval elmondani: <span class=
"pagenum"><a name="Page_398" id="Page_398">-398-</a></span> «én
vagyok az, a kit mindenki szeret»… és a hűtelen szolga, a roskatag
test, azt mondja neki: «ne nézz oda többé. Menjünk aludni
Lendvay.»</p>
<p>A beteg művész szemeiből kicsordult a könyű; nem tudott szólni,
oda borult művésztársai nyakába, kik boldogok még, mert lélekzetet
vehetnek azon magas világban, a hol ő már csak jövevény; és a
színvilág többi hősei, a Nagy Konstantinok, Priskusok, római
matrónák és bölcsek, együtt sirtak nagy zokogva ott a festett
színfalak mögött, a lesújtott művésztárssal; kinek napja nem várta
meg, hogy lemenjen a föld alá; még az égen elsötétült. Ilyen tréfás
jelenetek történnek a színfalak mögött.</p>
<p>No tisztelt közönség, nevethettél eleget, már most gyerünk
odább.</p>
<h3>VII. GAUTHIER MARGIT.</h3>
<p class="center">(Franczia dráma.)</p>
<p>Szerkesztő barátom! (Egy idő óta per tu vagyunk.) Tudod, hogy
van nekem ide fenn egy kis öcsém, valami távoli rokonom fia, a kit
az apja rám bízott, hogy vigyázzak rá. Megengedte, hogy mikor
szűnnapja van, egypárszor elvihetem a színházba. No hát most épen
ideje volt. Elvittem magammal. Gondoltam: szomorújátékot adnak, ez
csak nem árthat meg neki.</p>
<p>Hát kedves szerkesztő barátom, ez a Gauthier Margit, olyan
valami izé: – hogy is mondjam, egy olyan kisasszony, a ki nem
asszony, de nem is leány; a kinek van grófja is, herczege is, de
azért még sem grófné, sem herczegné; egyszóval, egy olyan
tisztességes frajla, a kinek az ismeretségével nem szokás
dicsekedni.</p>
<p>Képzeld már most magadnak, szerkesztő barátom, ez a
raffinirozott asszonyszemély elbolondít valami párisi jurátust,
vagy orvosnövendéket, vagy nem tudom én miféle diákot, s ráveszi a
jámbort, hogy az lakjék nála. <span class="pagenum"><a name=
"Page_399" id="Page_399">-399-</a></span></p>
<p>(Az öcsém azt kérdezte tőlem, hogy nincsenek-e Pesten is ilyen
kiadó lakások? «Elhallgatsz, vagy nyakon ütlek.») Utoljára még arra
is ráveszi a fiút, hogy vegye őt feleségül. Tüskén kezdtem ülni.
«Öcsém nem megyünk még haza?» (Nem akart jönni a fiú az első
felvonás után, pedig azzal is ijesztgettem, hogy otthon feledtem a
kapukulcsot, nem mehetünk be.) Megtudja ezt a dolgot a jámbor ember
apja s jön faluról lóhalálában; bizonyosan valami fűszerszámos
lehet, mert a helyett, hogy haragudnék, elkezd könyörögni a
kisasszony előtt, hogy adja vissza neki a fiát, lássa, az szegény
gyerek; mit nyer vele, inkább fogjon magának valami herczeget, míg
az okos dáma csakugyan hajt a bölcs beszédre, s a diákot
elbocsátva, elpányváz egy gazdag urat; és ezzel végződik a
felvonás.</p>
<p>– Hallod-e fráter, mondék az öcsémnek. Ezt már láttad,
hallottad, ezt rólad a víz sem mossa le többet; hanem tudd meg azt,
hogy ha te találnál ilyen kázusba jönni, a te apád nem
fűszerszámos, hanem becsületes táblabíró, ez feljön utánad egy
furkósbottal s úgy elpáhol, de úgy elpáhol téged, mint a kétfenekű
dobot. Ezt írd fel a füled mellé.</p>
<p>No már most gondoltam magamban, átestünk a rosszán, következnek
a tisztességesebb társaságok, a diákot haza viszi az apja, s valami
jámbor hajadonnal összeházasítja. Szépen vagyunk. A jövő
felvonásban már egy egész díszes társaságban vagyunk, a hol csupa
férjnélküli asszonyságok s azoknak az ideiglenes vőlegényeik vannak
jelen; a mi diákunk is köztük. Azok ott természetesen isznak,
dorbézolnak, kártyáznak, arról nem is beszélek, hogy mit beszélnek.
Én elkezdtem anekdotákat mondani az öcsémnek, hogy ne hallgasson
oda; utoljára nagy zaj támad, az emberek egymás fejéhez verik a
kártyákat, a hős diák a nyereséget odadobja a szép csapodárnak, s
azt mondja a társaság előtt, hogy «ime én ezen asszonyt
megfizettem!» <span class="pagenum"><a name="Page_400" id=
"Page_400">-400-</a></span></p>
<p>– Miért fizetett ennek az asszonynak amaz úr? – kérdé tőlem az
én öcsém.</p>
<p>– Bornyú; hát nem vetted ki eddig a beszédből? azért, mert
ingeket varrt a számára.</p>
<p>A darab természetesen azon végződik, hogy az illető kisasszony
betegség miatt meghalván, elvesz. Hasonló életnek rendesen ez a
vége. Ez igen szép kórházi studium volt a költőtől.</p>
<p>Annyit mondhatok, hogy soha úgy még nem izzadtam színházban,
mint most, és soha úgy nem áldottam a gondviselést azért, hogy vége
van a darabnak, mint ezúttal. Majd holnap megint elhozom a
színházba az öcsémet.</p>
<p>Azt én nem követelem az igazgatóságtól, hogy hasonló darabokat
ne adasson, ha már a mai közönség izlésének az ilyen táplálék felel
meg, de legalább azt tétesse ki hasonló eseteknél a színlapra, hogy
a «mai előadásra a húsz éven alúl levő fiatalságnak belépti jegyek
nem adatnak», akkor meg leszek elégedve.</p>
<h3>VIII. A KISÉRTET.</h3>
<p class="center">(Népszínmű Szigeti-től és Szigeti-ért.)</p>
<p>Szerkesztő úr! Én úgy meg vagyok rémülve, hogy ijedtemben azt
sem tudom: kettőnk közül melyikünk Kakas Márton? Kérem alássan,
hadd térjek egy kicsinyt magamhoz. Az a fehér lepedő, meg az a
túrózsacskó; kérem alássan, az ilyesmivel nem kell tréfálni: a
kritikusok között lehetnek ijedős emberek, mint magam is, nem
tagadom, aztán mikor én megijedek, nekem az a természetem, hogy
akkor ütök. Tehát – jaj nekem is, neked is!</p>
<p>Elmondom az egész történetet, úgy, a hogy volt, de ne tessék
megijedni tőle. Van egy derék becsületes csizmadia inas, annak meg
egy emberséges majszterje; <span class="pagenum"><a name="Page_401"
id="Page_401">-401-</a></span> annak viszont egy jólelkű leánya,
annak ismét egy házsártos édes anyja, ennek ismét egy kiszemelt
fiamura és végtére mindenkinek egy jóravaló földesura.</p>
<p>Kérem alássan, ezek mind derék emberek, csupán csak a leánynak
szánt vén vőlegény, az az egy a semmirekellő, pedig molnár. A
csizmadiát játszotta Szigeti, az inast Szerdahelyi, és olyan
valóságos csizmadia volt mind a kettő, hogy Miskolcztúl Debreczenig
lehet keresni párját. Az a köszöntő, a mit az inas a leányasszony
nevenapjára mond, az igen jó; az a pogácsa, a mit a leányasszony
süt az inas számára, az is jó, de mi nem kaptunk belőle; hanem az a
kalács, a mit a molnár küldött, az nem jó, először azért, mert
papirosból volt, kalács formára kifestve, másodszor pedig azért,
hogy tulajdonképen nem is kalácsot kellett volna neki küldeni a
csizmadiamajszterhoz, hanem papirost, a mire tudniillik a hatszáz
forintról való kötelezvény volt felirva, a melylyel Sas uram
tartozott Kallós uramnak, s melyet az ki is fizetett neki, de
Kallós uram azt mondta, hogy nincs nála az írás. És itt nagyon jól
volt rendelve, hogy maga a szerző volt a csizmadia, mert lett volna
a helyében akármely csizmadiája a két hazának, mindenik azt mondta
volna Kallós uramnak, hogy hát tessék csak visszamenni buzát
aprítani a hatkerekű malomba, majd ha írás lesz, kap pénzt, a pénz
nem kér enni. A szerencsétlen csizmadia azonban kiád hatszáz
forintot írás nélkül, s ebből támad aztán a második és harmadik
felvonás. Igaz ugyan, hogy ha ezt a hibát nem tenné, nem történnék
az egész második és harmadik felvonás, nem lenne kisértet a
darabban; de én ezért mégis jobb szeretném, ha nem tenné ezt a
derék csizmadia; az olyan becsületes, okos, életrevaló ember, hogy
én kevés hasonlóan jó alakot láttam még színpadon, s fáj a
szivemnek, hogy ilyen galibába keveri magát. A molnár persze
eltagadja a fizetést, s exekúcziót küld a szegény varga nyakára, a
jámbor inas hiába veri ki a dobost, meg a zsidókat a <span class=
"pagenum"><a name="Page_402" id="Page_402">-402-</a></span> házból;
azért ott künn megütik a dobot, szegény Sas uram e hangokra meg a
felesége átkozodásira kirohan s bele ugrik a kútba: Miska inas
utána, holtan fogják ki mind a kettőt, az egyik ugyan hamar magához
tér, de a mesterről azt hiszik, hogy megholt, ki is nyújtóztatják,
s a torához ülnek, a midőn az orvos fölfedezi, hogy még van benne
élet s feléleszti; Miska inasnak ekkor az jut eszébe, hogy legjobb
lenne, ha a holtnak hitt mester megijesztené a molnárt, akkor az
majd kivallaná a csalárdságot. A földesúr, kinek házában mindez
történik, és az orvos elfogadják az ötletet, oda hivatják a
molnárt, leülnek vele kártyázni, iddogálnak, s a mint ott
pityizálgatnak, megjelen Sas Márton uram lepedővel a hátán, fején
túrózsacskóval s mint Bankó szelleme oda ül az üres székre az
asztalhoz. Az agyonrémült molnár persze, hogy kiadja rögtön a
kontraktust, s végződik az egész, általános boldogságon; Miska inas
felszabadíttatik s kilátásba helyeztetik ránézve Juliskát nőül
vehetni. Én nagyon szeretem az egész darabot, s igen örülök neki;
de azt a kisértet históriát ki nem állhatom benne. Hogy Miska inas
erre az ötletre jött, azt megengedem neki, szegény csizmadia
inastól ez elég; hogy a nagyságos úr is jónak találja, azt is
menthetem; nagyságos urak nem szoktak a fejtöréshez; még a doktort
is értem; a doktor urak is szeretnek lelket csinálni az emberből;
de hogy szerző, ki annyi egészséges humorral tudott ily élethű
alakot elénk állítni, maga is ráállt Mihály diáknak ez együgyü
indítványára, azt nem bocsáthatom meg neki. Mert vajjon mi történt
volna akkor, ha a molnármester a helyett, hogy megijedne Sas
uramtól, azt mondaná neki: «nini, hát kend nem halt meg Sas uram?
Igyék hát kend is egy pohár bort!» Bezzeg mit csinálnának akkor?
Pedig ez megtörténhetnék ám azon esetben, ha ketten írnánk egy
darabot: szerző csinálná benne a jó embereket, én pedig a
rosszakat. Fogadom, hogy mind valamennyinek elnyerném a pénzit,
mert az én molnáraim ugyan meg <span class="pagenum"><a name=
"Page_403" id="Page_403">-403-</a></span> nem ijednének egy egész
hazajáró csizmadia-czéhtől. Óh a molnárok nem olyan ijedős
emberek.</p>
<p>Külömben mind végig igen jól mulattunk, s hogy az én becsületes
lábtyűművészem legifjabb legényének szavait ismételjem: «gyönyörü
darab ez uraim! nem való ugyan okos embereknek; – de olyanoknak,
mint mi vagyunk, fölséges!» Már pedig az együgyü emberek számára is
áll ám a színház.</p>
<p>Megjegyzendő, hogy egy helybeli csizmadiamester szolgáltatta
kölcsön az előadásban lényeges műhelyi szereket; maga betanította
művészeinket a mesterség fogásaiba a próbákon. «Hanem aztán, ha
valami rossz csizmadiát játszanak, hát én végig nem nézem ám a
darabot», mondá az érdemes hazafi. Nemcsak végig nézte azonban a
darabot, sőt úgy elérzékenyült rajta, hogy előadás után tőkét,
csizmát, dikicset és mustát s minden egyéb készséget
odaajándékozott a nemzeti színháznak, mely e szerint egy egész
lábtyűkészítő műhelylyel szaporodott ez alkalommal.</p>
<h3>IX. RISTORI UTÓFÁJDALMAK.</h3>
<p>Szerkesztő barátom! Két hétig az volt a jelszó Pesten: «látta ön
Ristorit?» mely nélkül senkit keresztül nem bocsátottak az utczán,
s melyet annyira összekevertek már a jó nap kivánással, hogy nem
ritkán lehetett ilyen kérdéseket és válaszokat hallani: «hogy van
ön?» «A meghalási jelenetekben felségesen.» – «Látta ön Ristorit?»
«Köszönöm; én egészséges vagyok, hanem az öcsém beteg.» – Nekem
csak a nyomdáig szokott utam lenni; de odáig annyian elfogtak:
«honnan jön? hova megy? látta ön? hogy van ön?» féle kérdésekkel,
hogy néha egy órai határidőbe került, míg puskalövésnyire
juthattam; e miatt azután, ha ismerőst láttam felém közeledni, már
messziről elkezdék rá kiabálni: <span class="pagenum"><a name=
"Page_404" id="Page_404">-404-</a></span> «hazulról jövök, a
nyomdába megyek, láttam Ristorit, nagyon tetszett; köhögtem egy
kicsinyt, alászolgája!» csakhogy meg ne fogjanak ebben a hideg
időben A nagy vendég eltávozása után, szóljunk pár szót e
vendégszereplések utófájdalmairól. Nem értem utófájdalmak alatt
azon verseket, miket hozzá írtak, sem a kimerítő ismertetéseket,
mik még egy ideig épületes gyönyörködtetésül fognak szolgálni a
vidéki olvasóknak, hanem értem utófájdalmak alatt azt a hangulatot,
a mi utána színházunknál és irodalmunkban maradt. A vélemények
kezdenek szavakat keresni. Iróink azt mondják, hogy ha így
játszanák darabjaikat szinészeink, majd ezek is tetszenének;
szinészeink azt mondják, hogy ha ilyen darabokat tudnának számukra
írni, majd ők is játszanának úgy azokban; a közönség azt mondja,
hogy ha ilyen drámai előadások volnának, majd ő is eljárna a
színházba;… pedig mindegyik érzi, hogy nem mondott igazat, és ismét
megengedi mindenki Kakas Mártonnak azt a dicsőséget, hogy az ő
együgyü «Vasárnapi Ujság»-ában mondja ki azt, a mi igazán
meggyőződése, nem kérdezve azt, hogy kinek hízelkedjék, kit bántson
meg véle, kitől féljen miattok? Tehát:</p>
<p>Meg kell ismernünk, hogy a Ristori által bemutatott
olasz-franczia iskola mind egyes személyeiben, mind különösen
Ristoriban elérte azt a tökéletességet, mely számára a világhírt
méltán biztosítja.</p>
<p>Meg kell ismernünk, hogy ehhez az iskolához a mi nemzeti
jellegünkből kifolyó művészetünknek semmiféle atyafisága
nincsen.</p>
<p>Következőleg: az olasz tökéletes volt olasznak, a magyar is
maradjon meg magyarnak, mert így még van valamije, de ha utánozni
akar, semmije sem lesz.</p>
<p>De az Isten őrizze meg mind szinészeinket, mind minket árva
közönséget attól a gonosz mulatságtól, hogy valakinek eszébe jusson
az olasz iskola mozgásgazdag részletezését annyira vinni, hogy a
szemek pillantását, a <span class="pagenum"><a name="Page_405" id=
"Page_405">-405-</a></span> száj beszédét is megfelelő
mozdulatokkal kisérje, vagy elhagyva nyelvünk zengzetes szavalását,
megpróbálja azt az olasz hanglejtést, melynél az indulat parancsol
a hangsúlynak, s melyet hangjegyekre lehet szedni. Csak maradjunk
mi annál, a mink van, s tökéletesítsük azt, ha tudjuk. Ha nem
tudjuk, akkor is inkább legyen rossz eredetink, mint jó másolatunk.
Iróink is haladjanak a pályán, melynek eddig is jól látták elejét,
végét; s ne keressék műveikhez a hihetetlent, a csodálatost, csak
azért, hogy szinészeink azokban hihetetlen és rendkívüli
helyzeteket fejtsenek ki. Jámbor kritikusaink pedig beszéljenek
valamit a nemzetiségi alapon kifejtendő művészetről, a helyett,
hogy azon vitatkoznak, vajjon R–t 126-szor vagy 136-szor hivták-e
ki előadásai alatt? a mivel ugyan nem nagy bölcseséget vittek a
vásárra. Dixi!</p>
<h3>X. MÁTYÁS FIA.</h3>
<p class="center">(Historiai dráma Szigligetitől. Lendvay
jutalma.)</p>
<p>A színházban Mátyás fiát adták, Lendvay jutalomjátékául, eredeti
történeti drámát. A közönség fulladásig tele ülte a színházat, s
nézte a darabot figyelmesen; a Komlókertben pedig négy darab
kritikus ült a kancsó mellett – magam voltam az ötödik – s
hallgattuk a czigányzenét. Nem kell külömben semmi rosszat keresni
a dologban: nem azért nem néztük Mátyás fiát, mintha lenéznők a
magyar drámát, hanem azért, mert épen a Komlókertben kellett
lennünk, mert egy derék alföldi hazánkfia, ki maga is művész,
műkedvelő és műpártoló egyszemélyben, s a kit az Úristen tartson
meg sokáig, saját csekélységünket abban a kitüntetésben részesíté,
hogy egy «Kakas Márton csárdást» szerze, és ezen csárdásnak czigány
hegedűhúrokon leendő első megzendülésének ünnepélyes alkalmára egy
barátságos lakomát rendezett, melyre in specie minket színbírálókat
is meginvitált, <span class="pagenum"><a name="Page_406" id=
"Page_406">-406-</a></span> megszerezvén azon olympusi látvány
gyönyörűségét, hogy vicsorítja egyik kritikus a másikra a fogát,
mikor egy asztalnál ül?</p>
<p>Tehát jól ettünk, jól ittunk, jól lakomáztunk: folyt a bor és az
anekdota-mondás; félretettünk minden gondot; csak én bennem mozdult
meg olykor-olykor valami lelkiismeret forma, olyasmit sugdosva:
«hogy fog már most az a féltuczat kritikus arról a drámáról
referálni a közönségnek, a mit a közönség látott, de ők nem.
Magamra nézve azt gondoltam ki, hogy majd szépen elhallgatok, mint
már egypárszor tettem: úgy cselekszem, mintha nem volna semmi
nevezetes dolog a színháznál, a miről írjak. Szerkesztő barátomnak
úgy is van mit kinyomatni a lapba.</p>
<p>Mekkora lőn azonban az én ijedelmem, a midőn a következő napokon
egyik lap a másik után akad a kezembe s bíráló kollégáim azon
rendben, a hogy egymás mellett ültünk az asztalnál, referálnak
szépen az előadott darabról: elmondják, hogy a mű kissé
hosszadalmas, de nyelve folyékony; hogy vannak benne hatásos
jelenetek, hanem a párbeszédek dagályosak; hogy a jutalmazott
szépen szavalt, de túlzásokba esett, hogy Sz. kissé parasztosan
fogta fel a főúr szerepét, hogy a nők játéka bágyadt volt, hogy
egynémely ember jobban is tudhatta volna a szerepét stb. stb. No
már most Kakas Márton nincsen menekülés: neked is el kell mondanod,
hogy milyennek találtad az «előadást»? mert már a többiek mind
feleltek.</p>
<p>Tehát, instálom alásan: – miután én is ott voltam, a hol a
többi: – megvallom, hogy az első felvonás: a <em class=
"gesperrt">pörkölthús</em> kissé csöndesen ment végbe. Jó ötlet
volt szerzőtől egyébiránt, galuskát is mellékelni. Zajosabb és így
nagyobb hatású volt a második felvonás: a <em class=
"gesperrt">túróscsusza</em>, mely valódi eredeti gondolatokkal volt
megterhelve – töpörtő alakban, s a kedélyek húrjait tökéletes
harmóniába hozta. Mindent felülmult azonban a harmadik felvonás: a
<em class="gesperrt">sült pulyka</em>, mely az összes <span class=
"pagenum"><a name="Page_407" id="Page_407">-407-</a></span> kritika
tetszését megnyeré, s méltán megérdemlé a koszorút, mely zöld
saláta képében halmoztatott reája. Az előadás pontos volt és
összevágó s különösen fűszerezte ezt amaz ó klasszikus zamat, mely
a <em class="gesperrt">bakatoron</em> félreismerhetlenül érezhető
volt. A szereplők mindnyájan megfeleltek a maguk feladatának
késsel, villával és poharakkal; külömben a felvonások közötti zene
többet ért egynémely magánbeszédnél.</p>
<p>Ime én jó lélekkel ezt a bírálatot írtam. Jelentésem, meglehet,
hogy valamennyi között a leggyengébb, de annyi bizonyos, hogy
legigazabb.</p>
<h3>XI. RÉGI PÉNZEK.</h3>
<p class="center">(Szentpéteri jutalomjátéka.)</p>
<p>Csunya, háládatlan, önérdekkel teli a világ! szerkesztő barátom.
Semmit sem szeret ez magáért, mindent csak önérdekből szeret. Még a
pénzt sem szereti magáért; – ha ki jön a forgalomból, azt mondja rá
«régi pénz» s kínálja fele áron zsidónak és múzeumnak; csak azért
szereti az ember kedvesét, mert élvet talál nála; ha fogai
hullanak, otthagyja; csak addig szereti vén cselédjét, a míg tálat
nem tör, keze reszketős nem lesz; csak addig szereti költőjét, míg
elméje nem gyengül, csak addig tapsol szinészének, a míg ugrálni
bír előtte; azontúl vén szerető, vén iró, vén szinész; – vén
cselédek, régi pénzek – menjetek a múzeumba! Igen kedves és buzdító
példa áll előttünk. A mi jó öregünk, Szentpéteri, a daczos Petur
bán, a geniális Rémy, a jó kedvű kántor, az erőslelkű bankár, a
tisztakeblű Menenius stb. stb. tavaly megbetegült s vele együtt
mindazok a derék férfiak, a kiket előszámláltam, és még számtalan
mások, a kik nem jutnak eszembe, ágyba feküdtek, és a hetirend
készítő urak sokszor sóhajtoztak miattuk, mert nem egyszer jártak
úgy, hogy a játékrendet megcsinálták, s <span class=
"pagenum"><a name="Page_408" id="Page_408">-408-</a></span> akkor
jutott eszükbe, hiszen Szentpéteri beteg, s más darabokat kellett
válogatni. Szentpéteri nem szokott beteg lenni soha, Szentpéterinek
nem voltak színpadi nyavalyái; ő titkolni szokta, ha valami baja
volt, s eltagadta, ha mije fájt; s csak játék után szokta
megvallani, hogy itt és itt ebben a jelenetben közel volt az
összeroskadáshoz. Azonban Szentpéteri meggyógyult, s vele együtt
felkeltek az ágyból Petur bán, Rémy, Menenius etcaetera urak, s
kijöttek a napfényre melegedni. Azt persze rosszúl tették,
februáriusban a nap nem melegít, a közönség szive még kevésbbé;
mert farsang van. Legalább a kritikusok lehetnének hát nyájasabbak,
hogy ne fogadnának egy betegségből felüdült művészt azzal a
sajnálkozással, hogy már el is van temetve. Pedig ezt cselekszik;
erőnek erejével ráfogják Szentpéterire, hogy a régi pénzekben
utoljára lépett fel, holott erről a szinlap nem emlékezik,
elbúcsúztatják szépen, mint valami prédikácziós halottat, s
beteszik a múzeumba. Nem úgy van az! Szentpéteri, a jó Szentpéteri
még nem vénült ki az ő csizmáiból, s legközelebbi föllépése nem azt
tanúsítja, hogy ő már most végének indul, hanem azt, hogy egészsége
helyreáll, s a túlbuzgó művész nem várhatja be az időt, melyben
egészen meggyógyulva foglalhatja el ismét régi helyét; félbetegen
is helyére lép, s ha tán gyöngébb is most, mint teljes ereje
korszakában, azért mégis erősebb, mint akárki azok közül, a kik
szerepeit betölteni próbálgatják; reméljük pedig Istentől és derék
orvosaitól, hogy napról-napra előhaladó egészségével megtér hajdani
kedélye is, s Szentpéteri még sok ideig nem lesz régi pénz, a kit a
múzeumba tesznek.</p>
<p>Egyébiránt a tisztelt kollégáim által tanúsított nagylelkűségre
van kedvem megint egy anekdotát mondani (többen azt tanácsolták,
hogy az elgyengült művészt most már nyugdíjazni kellene): – az
egyszeri amerikai ültetvényesnek volt egy vén néger rabszolgája, a
ki nem keresett már annyit, mint a mennyit megevett; az ültetvényes
<span class="pagenum"><a name="Page_409" id=
"Page_409">-409-</a></span> felhivatta őt magához s nagylelkűen azt
mondá neki: «no Mungó, minthogy olyan hűségesen szolgáltál nálam
ötven esztendeig, meg akarlak jutalmazni, ne légy rabszolgám többé,
szabadon bocsátlak.» – «De gazda, szólt a vén néger ravaszúl
mosolyogva, ha megetted a húsomat, edd meg már most a csontomat
is.» Meg kell jegyeznünk a nagyobb hasonlatosság kiderítésére, hogy
a nyugdíjintézetnek jelenleg egy «régi pénze» sincs, nem hogy «új»
volna Szentpéteri számára, a ki előtt még László is ott áll a
sorban, szintén tiszteletbeli régi pénz, a ki még játszhatnék, de
nincs kedve a Szentpéterit fogadó lamentacziók elé kilépni;
nyúgdíjt is kaphatna, mert 25 éven túl szolgálta a hazai múzsát: –
ha volna miből.</p>
<p>Azért legyünk kissé diskrétusabbak s mondjuk, hogy éljen
Szentpéteri s ne menjen még a régipénzek közé.</p>
<h3>XII. MÁTYÁS DIÁK.</h3>
<p class="center">(Nyugdíjazottak föllépte.)</p>
<p>Az egyszeri tót pap azon kezdé mondását: «minthogy ma vagyon
Szent Istvánnak az ő napja, tehát fogok beszélni az káromkodásrúl»,
én is ilyenformán kezdem: «minthogy ma vagyon farsang utolsó
hétfője, fogok én beszélni a színházi tapsokról.» Mi a taps? két
tenyérnek egymáshoz ütődéséből származott hang. Tessék bővebben
magyarázni! Tehát megmagyarázom bővebben. Egy este egy fiatal
igyekező és tehetséges színészünket három, nagyon bizonytalan
külsejű fiatal ember megszólítá a Beleznay-kertben, épen a
roszprádli mellett ilyenformán: «Ön ma fölségesen játszott.»
«Képzelem, rekedt voltam.» «Mégis milyen keveset tapsoltak önnek.»
«Azt bölcsen tették.» «Lám pedig X-nek, Y-nak mennyit tapsolnak,
akármit játszik.» «Az gusztus dolga.» «Nem annak a dolga az, mert
az a mi dolgunk.» Már erre a szóra a fiatal szinész <span class=
"pagenum"><a name="Page_410" id="Page_410">-410-</a></span> kezdte
odább húzni a poharát a beszélő elől, attól tartva, hogy beleiszik.
Ez pedig folytatá: «lássa ön, mikor X. vagy Y. szerepel, akkor az
minekünk mindig ad egy-egy bilétet a karzatra, meg öt garast, s
azért mi aztán kihívjuk minden felvonás után kétszer, háromszor, a
hogy jön; ha ön is spendirozna rá, önnek is megtennők szívesen». Az
ifjú szinésznek nem volt kedve tovább vacsorálni; ott hagyta
roszprádliját, fizetett és futott. Nekem azután elbeszélte ezt az
esetet, melyet nem csak ő egyedül hallgatott végig. És azóta nekem,
valahányszor ama karzatromboló tapsokat hallom, mindig eszembe jut
«az egy bilét és öt garas», a jókedvű színészek pedig odafenn a
függöny mögött nevetve mondják egymásnak, mikor X. és Y.
szereplései alkalmával az Olymp «mindnyájan-t» kiabál: «gyerünk ki
mind! ez most úgy sem a mi költségünkre megy.» Egy bilét és öt
garas! Ilyen olcsó nálunk a taps, a koszorú, és a hírlapi
dicsőités: mind (de nem mindenütt) megszerezhető egy bilétért, egy
pénzért, egy nyájas kézszorításért (ez az utóbbi legbolondabb, mert
semmi exakt dolgot nem képvisel). És ez annyival gonoszabb állapot,
mert a hamisak mellett vannak igazi tapsok, koszorúk és
dicsőitések, és mert az igazi lelkesülés tapsát a bérencz
tenyércsattogásaitól, a megtisztelő koszorút attól, a mit a művész
maga vesz magának a piaczon, épen nem lehet megkülömböztetni, és ez
fáj annak, a ki kapja, fáj annak, a ki adja: s olyan jól esik
azután közönségnek és művésznek, mikor egy-egy ihletett
pillanatában a költői lelkesülésnek néző és játszó egy gondolatba
olvad, s midőn felzendül az igazi taps riadója; a művész
gondolhatja magában: «Ez az én szivem dobogasa; az én tulajdon
lelkem tapsol nekem».</p>
<p>Ilyen ritka órák egyike volt farsang utolsó hétfőjén a
színházban. Ez este urak, úrfiak és szegény legények dalidói
mindenfelé; a színházban bérletszünet és «Mátyás diák» az előadás,
a mit már mindenki tud könyvnélkül. És mégis tele volt a színház. A
szinészi nyugdíjintézet <span class="pagenum"><a name="Page_411"
id="Page_411">-411-</a></span> javára volt ez előadás, s három
nyugdíjazott tagja ez intézetnek lépett fel abban: Kovácsné,
Szilágyi és Balog. Az antik mindig szép maradt. A szépség megvénül,
de a művészet soha. Ez Kovácsnén bebizonyult ma. Hány hirhedett
színházi szépség járt térdig a koszorúban, mikor ő évek előtt
szintén ezen mulatságos, kedélyes, nevettetni való szerepeket adta,
és lám azoknak a koszorúi már elfogytak, és neki még mostanra is
maradt. És az igazi koszorú volt, és azok igazi tapsok voltak.
Kovácsné egy háladatlan alárendelt szerepkörből, minő a komikai vén
hölgy alakoké, művészi értékkel birót, mindig emlékben maradót
tudott alkotni, melyből utódai csak torzképeket és mázolt
ijesztőket csinálnak; azt a furcsa szendeséget, apprehendáló
kifejezést, finom mérgelődést, természetes affektácziót, nevettető
páthost, alakítási ügyességet még csak utánozni sem tartják
érdemesnek. Azért vele együtt az a szerepkör szép lassan le is
marad a színpadról; miként egyike legtermékenyebb és legkedveltebb
színműíróinknak maga mondá előttem, hogy a mint írtak eddig
Kovácsné kedveért szerepeket, úgy nem fognak írni ezután, s az
egész szerepkör megy az antikok közé a múzeumba: oda, a hol Megyeri
szerepköre fekszik bebalzsamozva. A jó közönség érzeni látszott ezt
a gondolatot, azért tapsolt ma oly igazán. Az Isten áldja meg érte.
Bizonyosan még azután a jelenlevők mind dalidókba mentek, s
tánczaik öröméből szakitának el néhány órát e színházünnepély
számára. Az Isten őrizze meg őket a farsang után a grippétől és a
szabókontótól.</p>
<h3>XIII. OBSITOS HUSZÁR.</h3>
<p class="center">(Népszínmű Szigligeti-től.)</p>
<p>Őnkénytelen eszembe jut az a furcsa anekdota, miszerint bécsi
színpadokon adván Szigligeti Csikósát és Szigeti Violáját
fordításban: a kedélyes bécsi közönség sehogy <span class=
"pagenum"><a name="Page_412" id="Page_412">-412-</a></span> sem
akart hozzá szokni, hogy e két egyformán hangzó név alatt két
külömböző személyt képzeljen magának, ezek közül elnevezésül
természetesen a rövidebbet használva; mikor aztán kisült, hogy két
külön szerzőről van a szó, akkor így külömbözteté őket: «I. Szigeti
der Betyár (Viola)» és «II. Szigeti der Tschikos»; minthogy pedig
betyár és csikós megint egyforma dolgot jelentenek, tehát a kérdés
annál bonyolódottabb lett. Nevelni fogja a bonyolódást most még a
fennczímzett darab. Van tudniillik Szigetinek (Nro I.) ilyen czímű
darabja: «Vén bakancsos és fia a huszár.» Szigligetinek (Nro II.)
most kerűl színre szintén egy, a mit csak a Tisza őriz, hogy így
nem neveztetik: «A vén huszár és a fia a bakkancsos», a mit én
sajnálok is nagyon, hogy úgy nem történt; ezzel a revancheal
tartoztunk volna derék gyalogságunknak, s a huszár apa csak
elégtételt adott volna derék sorezredeinknek, ha fiát egyenesen a
Dom Miguelek verbunkkommandójához viszi.</p>
<p>Azonban ez nem úgy történik: a fiúnak az anyja korcsmárosné,
bizonyosan van neki miből letenni a rekrutaváltságot, s a fiú
otthon marad és megházasodik. Hanem idáig sok minden történik ám, a
mit én nem győznék elbeszélni; de nem is beszélem el; a ki jó
ember, nézze meg maga, majd mikor előadják a darabot, lát abban sok
szépet és hall is eleget, hogy bizony nem bánja meg.</p>
<p>Tisztelt szerkesztő urat pedig kérem bocsásson meg, hogy így
kritika nélkül hagyom az újságát, de a mióta a symphoniákat
lekottáztam, nagyon megroppant bele a derekam. Képzelje csak, a
minap midőn ott állok a színfalak közt, észrevesznek a muzsikusok,
s a mint ott eldefiliroznak mellettem, azt kérdék egymástól
királyutczai angol nyelven: «haszte klézen, wasz der Khákas Misku
hat gesrím? (még Misku) haszt nid gelesen den Khákas Misku? no dasz
isz aver a kapitále Tumhájt!» S kérem, nekem azt ott kellett
hallgatnom inkognitó, s még csak annyit sem mondhattam a
védelmemre, hogy Márton vagyok, <span class="pagenum"><a name=
"Page_413" id="Page_413">-413-</a></span> nem Miska. Arra azután
mérgükben olyan kalamajkát húztak, hogy most is cseng bele a fülem.
Ilyen veszedelmes dolog az embernek művészekbe belekötni. Nem is
teszem, fogadom, ezentúl senkivel egész jövő vasárnapig.</p>
<hr class="chap" />
<div class="chapter"></div>
<p><span class="pagenum"><a name="Page_414" id=
"Page_414">-414-</a></span></p>
<h2>ÚTI KÉPEK.</h2>
<h3>I. A BEFAGYOTT BALATON, AZ ÖLELKEZŐ VÁRROMOK.</h3>
<p>Útitársam egy angol borkereskedő, ki balatonmelléki borokra
terjeszté ki figyelmét, mr. Wilkins, egész a siófoki útnyilásig a
fölött elmélkedett, a mit – nem látott. Nem látott az egész úton
zöld vetést. Kifagyott-e a buza? vagy nem is vetettek az idén? vagy
kiették az egerek? A nagy róna valóban olyan, mint egy ugar. A
siófoki agyagpartok résnyilásánál aztán beszélhetett már arról, a
mit lát. Az egész hatalmas kis tenger végig befagyva. A hullámzó
fellegeket, partokat visszatükröző élő lap helyett egy holt
mozdulatlan zöld sikság, oly sötét, mint a malachit, fehér
vonalokkal átczikázva, a távolban mozgó hangyatömegek elszórva
rajta: halászok, korcsolyázók; ma épen ünnep van, mindenki mulat.
Ez a második jégkérge a Balatonnak ez idén. Az első odakinn hever
már a somogyi homok fenyéren; hosszú fehér bástyák, összedült
palotasorok alakjában, azt egy északi szél verte ki oda mind, s a
tél második pánczélt vont helyébe. A Balaton is luxust kezd űzni,
kétszer változtatja a toilettjét egy farsangon.</p>
<p>A tihanyi félszigeten túl új tüneményt mutat e bűvös kép, ott is
be van fagyva a tó; ugyanazon malachit födél rajta, hanem a somogyi
parthoz közelebb egy óriási hosszaságú rianás vonul rajta végig
Tihanytól le Badacsonyig, s a szétnyilt helyen azurkék víztükör
ragyog. A zalai hegyek száz meg száz apró borházakkal vannak fedve,
<span class="pagenum"><a name="Page_415" id=
"Page_415">-415-</a></span> miket a nap aranynyal festett, s a
ragyogó pontok azon a hosszú szabad víztükrön úgy tűnnek fel,
mintha futó fáklyák volnának, míg a jéglap maga viszfénytelen
marad. A tündérlámpások ott az égszín úton versenyt futnak velünk,
a meddig a Balaton tart, s míg egy másik bűv mutatványa a láttani
csalódásnak másfelé nem ragadja a figyelmet. Két ősi várrom tűnik
fel a zalai hegyek között, mik a sebesen rohanó vonatról úgy tűnnek
fel, mintha egymás előtt és mögött járnának kelnének. A két várrom
Csobáncz és Szigliget. Ezek is sietnek egymáshoz; méltóságos
vonulással közelednek egymás felé, már összetalálkoznak, Szigliget
eléje vonul Csobáncznak, de az nagyobb, mint ő, s mikor Szigliget
egész előtte áll, a csobánczi rom az ő tornyai fölött tűnik elő.
Akkor talán a két várkisértet szellem-lakosai átbeszélgetnek
egymáshoz. Aztán megint búcsút vesz egymástól a két várrom,
szellemsuhanással elvonul délnek, északnak. És ezt a bűvmutatványt
mindennap hatszor ismétlik a vasúton jövők-menők előtt, ezek pedig
nem törődnek a várrom kontratánczával, hanem keresik az alatt a
Pester Lloydban, hány krajczárral járnak egymás előtt, alatt,
fölött a mai nap romjai, kisértetei: a börzejáték-papirok?</p>
<h3>II. AZOK A SOK KERESZTEK.</h3>
<p>Kanizsán túl az angol borász helyett egy osztrák baronesse és
egy apácza lettek útitársaim. A baronesse érdekes halovány arcz, az
apácza szigorú, merev tekintetű szent hölgy. Az egész úton semmiről
sem beszélnek. Vajjon zárdába viszik-e a halvány leánykát, hogy oda
eltemessék? vagy pedig zárdából hozzák ki, valamely kifáradt
osztrák pair menyasszonyául, hogy úgy temessék el? Mi közöm hozzá?
Egyszer egy faluhoz oly közel halad el a vonat, hogy a faluvégi
szent feszület ott suhan el az ablak alatt. Az apácza ájtatosan
keresztet vet magára, <span class="pagenum"><a name="Page_416" id=
"Page_416">-416-</a></span> s villámló tekintetet az ifjú
hajadonra, ki azt elmulasztá; halkan mormogva: «baronesse, nem
látta ön a szent feszületet?»</p>
<p>A megdorgált leányka még halványabb lesz, s most már figyelni
kezd az út mellett elsuhanó tárgyakra. Egyszer csak keresztet vet
magára. Egy percz mulva ismétli, Megint egy percz mulva ugyanazt
teszi. Aztán megint úgy tesz. Percz mulva megint. Mikor már a
huszadikná van, az apácza szemei szikráznak a haragtól, nem
állhatja tovább, megszólítja a túlájtatos hölgyet.</p>
<p>– Baronesse, mit csinál ön? hisz azok nem keresztek, hanem
telegráfrudak!</p>
<p>(Biz azok hasonlítanak az apostoli hármas kereszthez
nagyon.)</p>
<p>A szemvillámokból nekem is jut, önkénytelen profánus hallgatónak
és szemtanúnak, mely közbeszólásra készt.</p>
<p>– Soror in Domino, az Úr csak a jó szándékot tekinti.</p>
<p>E kegyes mondat megszerzi számomra az absolutiót.</p>
<p>Bizonyosan menyasszonyul viszik a halavány hölgyet, azért nem
tudja még, hogy mi különbség van a feszület és a távirda-állvány
között! Majd ha férjhez megy, megtudja, hogy mi hát az «igazi
kereszt!»</p>
<h3>III. A BÉCSI BÖRZÉN.</h3>
<p>Azt mondják, hogy most nagyon csöndes a bécsi börze No ha azt
csendnek nevezik itten, akkor azt szeretném tudni, hogy milyen
lehet benne a lárma?</p>
<p>Mintha a váczi utczán tolvajt fogtak volna el, s azt a a nép ki
akarná szabadítani; mintha Debreczenben tüzet oltanának a diákok, s
kifogyott volna a vizük; mintha Rimaszécsen képviselőválasztás
volna, s fehér tollas, veres tollas és cserepár verekednék
összegomolyodva; mintha Molnár népszinházában Bem apó hadai
ostromolnák Szeben városát; mintha Miletics interpellálna a
<span class="pagenum"><a name="Page_417" id=
"Page_417">-417-</a></span> képviselőházban s ez mind egy terembe
volna összegyűjtve: valahogy megközelítené a börze-lármát, mikor az
csendes.</p>
<p>Egyedül mentem fel a karzatra, gondolva, hogy itt már csak senki
sem ismer, s egész élvezettel gyönyörködtem az alattam zsibongó
látványban, melyből csak a tömeget, s a zajban, melyből csak az
ensemblet vehettem ki. Mintegy másfél ezer ember volt együtt a
teremben, melyet egy kettős esztrenga közepén kétfelé választ; e
kettős korlát képez csupán olyan szentélyt, melyen belűl kevesen
járnak-kelnek csendesen; a két oldalán tömörül a pénzvilág előttem
ismeretlen népe, sűrűen összetódult csoportok, miknek minden egyes
alakja kiabál, kezével mutogat, itt-ott lökdösődnek is, egyes
embert körülfognak, az védni látszik magát és nem engedi helyéből
kiveretni; egyes nyughatatlan alakok egyik csoporttól a másikba
furakodnak át, előre, hátra tolongva nyüzsg, forr az egész tömeg. A
Bábel építése nem lehetett szebb ennél.</p>
<p>Egyszer csak megfog valaki hátulról s nevemen szólít.</p>
<p>Egy derék pesti tőzsér; (zárjel között mondva: egy velem nagyon
barátságtalanul bánó pesti szerkesztő apósa) ismert fel onnan
alulról s feljött értem, hogy levezessen a parquettre; lássam
színről-színre és közelből azt a szentek szentjét, a melybe csak a
beavatottnak és a különösen protegáltnak szabad belépni. E szives
honfitársam ajánlata nyomán nyiltak meg előttem az igazgatóság,
rendőrbiztosság ajtajai, miken keresztül lehet csak idegennek a
börze templomába bejutni. Mindenütt azonban a legszivesebb
előzékenységre találtam, a minek úgy hiszem, hogy nem a tárczám,
hanem a «tárczám» az oka.</p>
<p>A börzének épen derült napja volt ma. Egyike a Baubankoknak
valami vasútat kapott, mely telkein át fog vezetni, s erre lelapult
részvényei egyszerre öt forinttal emelkedtek föl. Ez aztán olyan
mint az élesztő: a többit is megkeleszti. A Baubanknak alapító
bankja van, annak <span class="pagenum"><a name="Page_418" id=
"Page_418">-418-</a></span> a részvényei is fölülmennek a tegnapi
áron, minden csigának kezdenek nőni a szarvai: az egymással
összefüggő papirok alkotják a leglármásabb tömegeket össze. A
Baubank csoportjának a szélén is alig lehet keresztül törni; a
közepe hevesen perlekedni látszó alakokból van consolidálva. Nem
perelnek azok. Csak játszanak. «Két forint!» «Két forint tíz!» «Én
adok!» «Én veszek.» Egy alak, nagy téli shawllal a nyaka körül (e
gőzfürdői hőség mellett), hallgatva néz sokáig mereven s egyszerre
elkiáltja magát dühösen: «Kettő harmincz!» E szóra egy másik tömzsi
alak a tulsó oldalról odatör hozzá, könyökkel fúrva utat a tömegen
át. Azt hinnők, meg van sértve a kiáltás által, s most párbajra
hivja a sértőt. Dehogy hivja. «Én adok!» Huszonöt darab a legalsó
tétel. Megvan. Mind a ketten beirják tárczáikba a vételt s ez elég.
A kiabálás tovább foly. Egyszer egy új hang szólal meg: «Kettő
ötven!» A kiáltót most a téli shawlos ragadja galléron. «Én adok!»
Kötve van. Ime húsz krajczár nyereség minden darabnál: öt forint
haszon a huszonötön. Az öt forintos nyereséggel beérő csoportok
között arisztokratikus blazirtsággal járnak, tévelyegnek a magasabb
finánczvilág bárói és fejedelmei, kiknek személyét szives kisérőm
megismerteté velem. Az a veres szakállú magas ifjú, kinek
kotelettjei tavaly óta kezdenek szürkülni, egy év alatt hét milliót
vesztett a börzén, ennek a testvére öngyilkossá lett; amaz a szép
barna bajuszú ifjú három palotával birt a Kolowrat-Ringen, tavaly
mind a hármat elvesztette. Azok közt ott, kik a hosszú asztalra
felültek s csendesen lógázzák a lábaikat, a középső alaknak két
milliója volt tavaly s ma csak ugyanannyi százezeret ér még. Emez
itt nagy veszteségei miatt már a Dunába is ugrott, de kifogták s
újra ide jött. A kulisszák népe rekedtté kiabálja magát s vörösre
izzad; a börzefejedelmek hallgatva, mosolyogva sétálnak, egykedvűen
nézve szét a zsibongó tengerár fölött, mely halottait kihányta már
a partra. <span class="pagenum"><a name="Page_419" id=
"Page_419">-419-</a></span></p>
<p>A teremnek negyvenhat oszlopa van, s minden oszlopon egy óriási
szám. Ez oszlopok a légyottok jelzői a felek között. A valódi urak,
a bankárok helye a sorompó, mely végtől végig van jelölve
érczbetükből kirakott neveikkel, itt találni őket, vagy házaik
képviselőit, s azért a jogért, hogy e sorompóhoz támaszkodhassanak,
magas díjt fizetnek, ott benn a sorompón belül a meghitelt
alkuszoknak van hivatalos helye, ime azok között is látunk egyet,
ki tavaly maga még vezető pénzkirály volt, több millió értékkel, s
ma már csak a mások közvetítője.</p>
<p>Financziális andalgásainkból egy-egy elrohanó alak riaszt fel:
«Ki vesz magyar keleti vasútat?» Kisérőm kérdi: «hogy?» «Hat és
fél!» a válasz (értsd 56½). A kináló szalad odább. Képünkről
kilátta, hogy nem veszünk hat és félen magyar keletit.</p>
<p>Nem olyan jó psycholog egy kis ökölnyi gyerek, piszkos
inggallérral, borzas fejjel, félreálló szájjal, a ki a betöltetlen
árfolyamlapot kezében tartva, odajön hozzám, s azt kérdi tőlem:
«hogy a Kredit?» Ennek se lesz soha palotája a Ringen.</p>
<p>Új oldalba döfést kapok: «Ki vesz magyar földhitelt!» Megy
fölfelé. A rohanót elfogják s magvát képezi egy újabb csoportnak.
Magam is benne vagyok; próbálok «haussera» kiabálni: magyar
papirosról van szó; a ki lelke van! nem engedem a patriótámat!
Huszonöt darab nem a világ! «Húsz krajczár felül!» – «Ich nehme» A
dolog megindul. Hogy hínak? Megmondom. Van hitelem akár száz
darabig! Tovább! Magyar hitel emelkedik. Még hatvan krajczárral
felül megyünk. Most már «ich gebe!» Nyertem tiz forintot a bőrzén.
Benne vagyok a szerencsében! Most harmadikat szól a harang; a zaj
siketítő tetőpontját éri; a kit még mellbe nem ütögettek, megkapja
most; az egész nép tódul a kiegyenlitési terembe, a hol a
differentiákat rögtön kifizetik; a terem ajtaja mellett van
felakasztva a fekete tábla e felirattal: «Azoknak <span class=
"pagenum"><a name="Page_420" id="Page_420">-420-</a></span> a
nevei, a kik a differentiákat ki nem fizették.» Ezúttal üres a
tábla. Én is megkapom a tizenöt forintomat a vevőtől, adok belőle
ötöt az eladónak; tiz forint profitom van. Tudományommal kerestem.
Sietek a szállásomra, útközben találok egy gyümölcsárus boltot;
abban gyönyörű almákat látok kirakva. Ezekből küldök haza
Budapestre Stáczió-utcza Nro 80 tizenkét darabot. «Meine Mittel
erlauben mir das.» – «Mit fizetek érte?» – «Csak tizenöt forintot.»
– No már most tudom, hogy mit tesz a börzén nyerni!</p>
<h3>IV. A REICHSRATHBAN.</h3>
<p>Mikor még X-el irtuk a Reixrátot. Régen volt a! Mi sem vagyunk
már Ypsilon. Egyforma az alkotmányunk.</p>
<p>Épen olyan rozzant bódé, mint a miénk; no nem az alkotmányt
értem, hanem az országházat; félredúgva, úgy hogy a bécsi vén
bérkocsis nem akart oda találni, mikor rábíztam magamat, hogy
vigyen el a Reichsrathba.</p>
<p>Hanem aztán belül milyen különbség a mienk és az övék
között.</p>
<p>Nálunk egyenesen belép az ember az utczáról az előcsarnokba, a
hol a képviselők akasztófa-alléeján a jelenlevők kabátjai s a
távollevők meghivó jegyei pompáznak s onnan közvetlenül a
pipafüstbe, melyben a kinnsétáló képviselők úsznak; s ott
színről-színre láthatja az egymással vitázó, anekdotázó, koaléáló
és fuzionáló képviselőket; leülhet melléjük a buffetben és ehetik
velük egy sonkából. Az osztrák alkotmány-műhelyben egy labyrinthot
kell bekalandozni, míg a hallgató odáig eljut, hogy egy ajtón át,
melynek előszobájában udvarias komornyik veszi át a levetett
kabátot, beléphet a hallgatóság karzatára.</p>
<p>Milyen csend van idebenn!</p>
<p>A terem padjai félkörben, amphitheatrumszerüleg vannak
felállítva, s azokkal egyenközűleg a karzat, úgy, hogy <span class=
"pagenum"><a name="Page_421" id="Page_421">-421-</a></span> a
karzatról nem láthatni mást, mint a képviselőknek a tarkóit s a
képviselők nem láthatnak fel a karzatra.</p>
<p>De ugyan mit is látnának ottan?</p>
<p>Hol vannak a pesti karzatok válogatott csoportjai? A főrendi
karzat czelebritásai, a hallgatóságnak beállt püspökök, a katonai
fényes egyenruhák, a mágnások, az idegenek? Hol van a tősgyökeres
bekecses, vidéki ájtatos hazafi hallgató, ki képviselője
szűzbeszédére les napokon át? hol az egymás háta mögül bámuló
fiatalság? És különösen, hol a karzatok virága, a tűz tekintetével
lelkesítő hölgysereg? Alig vagyunk huszan az egész karzaton. S
távol a homályos messzeségben ül egyetlen egy női hallgató. Magát
az irói karzatot csak hét darab journalistáról ismerni fel.</p>
<p>Pedig a legérdekesebb tárgy forog szőnyegen: a sajtó
felszabadítása nyügei alól; a hírlapbélyeg, a lapbiztosíték, a
hirdetménybélyeg eltörlésének törvényjavaslata! Hajh, milyen scéna
volna ez a magyar országházban! Milyen szónoklatok! mily parlamenti
torna! rogyásig telt karzatok! éljen-zaj! elnöki csengetés! és az
irói karzaton drei mann hoch egymás nyakán, a ki csak valaha egy
czikket irt a lapokba.</p>
<p>Itt meg mintha senkit sem érdekelne az egész dolog. A terem kong
az ürességtől: a helyeiken ülő képviselők szétdarabolt mappákat
tanulmányoznak, néhányan a középre mentek diskurálni; a szélső
jobbon ülnek a papok és párthíveik; egy kicsiny kis asztalnál három
gyorsiró unatkozik szörnyen.</p>
<p>Lassankint észreveszszük, hogy beszélnek is odalenn. A szélső
balon: azon a helyen, a hol Csiky Sándor ül, látunk felállva egy
sovány, ősz alakot. De ez nem Csiky Sándor! Lassú, leptető modorral
mond el egy hosszú szónoklatot, melynek minden mondatánál előveszi
az irását, meg a szemüvegét. A beszéd átgondolt, kidolgozott
filozófi mű lehet; de nem kiséri azt egyetlen «helyes» vagy
«halljuk» felkiáltás sem. Legalább Majoros volna <span class=
"pagenum"><a name="Page_422" id="Page_422">-422-</a></span> ottan,
hogy mondaná rá: «igaz». Dehogy szólnának! Hallgat minden ember s
mikor vége a beszédnek, az elnök jelenti csendesen, hogy harmincz
tag «cloture»-t kért. Csodálom, hogy nem a szónok beszéde közepén
indítványozták a cloturet. Két percznyi idő engedtetik a pro és
kontra feljegyzetteknek, hogy válaszszanak ki maguk közül
egyet-egyet, a ki elmondja még, a mit tud. Ebből sem lett
Niebelungen-harcz. Könnyen megegyeztek. Két percz mulva megszólal
az elnöki csengetyű. De az is micsoda csengetyű! Akkora, minő az
egyházfi krajczárszedő perselyére van kötve; a németeknél ez is
elég a csendet félbeszakítani; mi ez a mi elnökünk viharcsillapító
hatalmas inklangoriumához?!</p>
<p>A kijelölt szónokok még egyszer megkisértik a már csendesen
elmondottakat még csendesebben újra elmondani; a képviselők az
alatt olvasnak, jegyezgetnek; Auersperg is megérkezik katonai
egyenruhában s elfoglalja helyét a képviselőkkel szemközti
széken.</p>
<p>Az utolsó szónoklat is elmulik nesztelen; semmi zaj, semmi
közbekiáltás, helyeslés; a leülő szónoknak senki sem siet
megszorítani a kezét. Előadói zárszó. Kérdésföltétel. Szavazás.</p>
<p>A hírlapbélyeg eltörlésének javaslata megbukik! A sajtó nyügei
tovább is megmaradnak az osztrák irókon. A journalista páholy
mohikánjai rohannak haza, tűzokádó kedvükben. S másnap reggel egy
csomó – elkobzott újság a legújabb újság. Azok között a Neue freie
Presse is.</p>
<p>Hanem azért nem ütött ki a forradalom.</p>
<h3>V. A BÉCSI HÍRLAPOKRÓL.</h3>
<p>Természetesen azoknak a pártján állok, a kik a hírlapbélyeg
eltörlését óhajtották. Nem lehet ez ellen szólni in thesi. Hasonló
törvényjavaslatot a magyar országgyülés egyhangulag fogadott el,
csaknem vita nélkül. Honnét van <span class="pagenum"><a name=
"Page_423" id="Page_423">-423-</a></span> hát, hogy a bécsi
hírlapok ily mostoha bánásmódban részesültek az osztrák Reichsrath
részéről? Csak nem az a megtakarított 900 ezer forint volt az
indok? Hisz ez bagatelle a szerencsés Cislaithaniának. Ennek bizony
nagyobbrészt maguk a bécsi hirlapírók az okai.</p>
<p>A megelőző napon a börzén azt kérdeztem az ottani habituéktől,
hogy hát hírlapírók szoktak-e idejárni? «Szoktak, volt a válasz,
hanem azoknak igen furcsa nevük van itten.» (Nem mondhatom el, hogy
mi!)</p>
<p>Hanem megmagyarázhatom, ha jó elől kezdem. Azonban itt el kell
előbb mondanom a hírlapkiadásnak egész üzleti titkát.</p>
<p>Egy bécsi hírlap ád évenkint 750 nyomtatott ívet, a minek
százánál a nyomtatást és papirt 2 frt 50 krral számítva, az maga
kerül 18 frt 75 krba; hozzá a lapbélyeg 3 frt; tehát a kiadónak
minden egyes példány benne van 21 frt 75 krban. Árulja pedig ő azt
a lapot 18 forintért. És így minden példányon van 3 frt 75 kr
vesztesége; húszezer előfizetővel biró lapnál hetvenezer forint
világos veszteség egy évre.</p>
<p>De ez még csak pusztán a papiros-, nyomás- és
bélyegrovatnál.</p>
<p>Megelőzi az általános kiadást a szellemi kiállítás, a szedés, az
adminisztráczió, a nagy szállás, a rabattok, a mi szerényen
számitva tesz 125 ezer forintot. Tehát kell veszteségnek lenni egy
lapnál évenkint 200 ezer frtig.</p>
<p>De hát ki téríti ezt meg? Ki fedezi ezt a veszteséget oly
fényesen, hogy a kiadóknak még palotákat is lehet vásárolniok?</p>
<p>Erre felel meg az a vélemény, a mit a börzén mondtak a bécsi
lapkiadókról és a lanceirozó journalistákról.</p>
<p>Miért adják a bécsi kiadók lapjaikat a kiállítási áron «alul»?
(Holott hasonló tartalmú angol és franczia szolid lapok két akkora
árért adatnak.)</p>
<p>Azért, hogy nagy közönségük legyen; sokan olvassák. A nagyon
olvasott lap azután nagy hatalom a börzén: <span class=
"pagenum"><a name="Page_424" id="Page_424">-424-</a></span>
dicsérete halálélesztő balzsam, lepiszkolása halál-méreg. Az ilyen
lapnál az előfizetési pénz, a nyomdaszámla, a hirdetménybevétel, a
szellemi kiállitás költsége mind számba sem jön; egy pár százezer
forint ide vagy oda; a főüzlet a börzén van – az a reklám.</p>
<p>A bécsi lapok olvasó közönsége kap a kiadóktól 18 forintért
olyan lapot, a miért igazság és üzleti számitás szerint legalább
harmincz forintot kellene fizetnie; hanem azt a 12 forintnyi
profitot ugyan megfizette aztán a tavalyi Krachban! még most is
fizeti.</p>
<p>Most látja már a közönség, hogy ezeknél a kiállítási áron alul
árult lapoknál mily óriási tandíjt fizetett utólagosan! Fizette a
tandíjt, mikor a pénzét «ezeknek» a biztatására a börzére hordta s
szédelgő vállalatok papirjait vásárolta; s fizette a tandíjt, mikor
«ezeknek» a vészkiáltására legjobb papirjait is a börzére vetette,
s veszett fejsze nyelét sietett megnyerni. A dicséret és a leszólás
egyformán meg volt fizetve. Vannak lapok, a mik ugyanazt a
vállalatot magasztalták, míg az alapítók fizettek s legyalázták, ha
megint a kontremine fizetett meg érte. Háromféle skálát tartottak a
kegyosztásra. Első volt, ha hallgatnak egy megindított vállalatról;
a második, ha olyan gyönge támadást intéznek ellene, a mit az
diadalmasan megczáfolhat; a harmadik volt a föltétlen
magasztalás.</p>
<p>És ezt tudja mindenki: tudja a börze, tudja a Reichsrath, tudja
a publikum, s ez magyarázatot ad ahhoz, hogy miért oly csendes a
terem, mikor a hirlapok életkérdése van napirenden? s végül, hogy
miért szavaztatik le ilyen nevezetes szabadelvű kérdés a
törvényhozó test tagjai által?</p>
<p>Pedig ez valóban életkérdés volt az osztrák hírlapirodalomra
nézve. A börzei sukkurzusnak már vége. A jövedelmet csak
tisztességes áron lehet keresni ezentúl, s úgy hiszem, hogy a bécsi
kollegák előtt ez is egészen nyitva áll. Bízvást felemelhetik a
lapjaik árát annyira, <span class="pagenum"><a name="Page_425" id=
"Page_425">-425-</a></span> hogy tiszta haszon maradjon a
kiadásból. Az ő lapjaik jól vannak szerkesztve, érdekes tartalmúak,
a Stokkjobberi publikuma tán elmarad egy időre, de az olvasó
közönség szivesebben fogja megadni a felemelt árt azokért a
lapokért, a melyeket becsülni fog, s a melyek jégre többé nem
vezetik.</p>
<h3>VI. BERLIN.</h3>
<p>Nyolcz napot töltöttem Berlinben; de ez nem elég idő, hogy
valaki csak általános fogalmat is szerezzen magának a német
világvárosról. Azt elébb meg kell lakni. Utazásomnak külömben is
főczélja volt személyes ismeretségek kötése képviselői és irodalmi
körökben; múzeumokról, szinházakról, épitészeti és művészeti
nevezetességekről nem sokat jegyezhettem fel.</p>
<p>A mi Berlinben rögtön feltünik, az a tervszerű alkotása a
városnak. Mikor még fejedelmei csak Kurfürstök voltak, országa
szegény, harmadrendű állam, már akkor oly tervszerüleg volt
rendezve az utczák, terek vázlata, mintha a város alkotói előre
számítottak volna rá, hogy a 40 ezer lakosú kis városból másfél
század mulva kilencz százezer lelket számító metropolisa lesz egy
egész nagy nemzetnek.</p>
<p>És minő gazdag metropolis! Az igaz, hogy fényes templom, magas
torony nem igen emelkedik ki a háztömegek sorából s az vigasztalás
nekünk, Pest lakóinak, kik e tekintetben szinte igen kevéssel
beérjük; hanem azután egész sorozata következik egymásután a
monumentális épületeknek. S minden épület, szobormű klasszikus
stylben alkotva; remekmű minden; világhírű, de hazai művészek
remeke: a paloták homlokán a lángész ragyog, nem az aranyozás; még
a legújabb utczasorokon sem találjuk az új kor nagyvárosának tarka
quodlibetjét, összevissza byzanczi, góth, olasz, renaissance stylű
épületeket: <span class="pagenum"><a name="Page_426" id=
"Page_426">-426-</a></span> a magánházakat is izlés, művészet
jellemzi, nem czifra pompa. Van kivétel is, például Princzheim
bankár most épült palotája, mely túl tesz Bécs minden pompáján: a
legfelső emeletének külső fala históriai képek táblázatával fedve,
mindannyi pompéji modorban, arany alapon drágakövekből kirakott
mozaikmű!</p>
<p>Vén hársfák sétánysorai a legfényesebb utczákon, vasrácsozat
mögött kertek, rózsafákkal, örökzölddel a házak előtt; a falakra
felkúszó borostyán, ablakok, erkélyek tele nyíló virággal (itt már
tavasz van, nálunk még fagy s Nápolyban hó esik!) mind együtt a
költői kedély zománczát vetik a Spree melletti Athénre; míg
félmértföldnyi hosszúságú széles utczáin végig tekintve, a
kolosszális mérveket bámuljuk. A hosszú széles palotasor kísérte
utcza végén emelkedik egy magas szobor, tetején egy óriási szárnyas
arany alakkal: az a diadalszobor.</p>
<p>Gazdagság, hatalom, művészet, ész és kar győzelme minden
nyomon.</p>
<p>S honnan vette mindezt Berlin?</p>
<p>Földje nem volt Kanahán. Sovány homokróna az, sok helyt vizenyős
ingovány. Aranybányái sem voltak. Meghódított tartományokon sem
uralkodott, hogy Isten kegyelméből századokon át azoknak a véres
verítékén építhette volna palotasorait; bolondokkal sem volt
körülvéve, a kiktől mesterséges pénzválságokkal minden évtizedben
kétszer beseperhette volna a megtakarított fölösleget; hóditó
hadjáratokra sem járt; fegyveréhez sem nyult 1816-tól 1864-ig.
Világkereskedelmi központ sem volt: a kis Spree, mely rajta átfoly,
akkora, mint nálunk a Maros, s hajói csak dereglyék. Mi pótolta
mindezt a porosz nemzetnél? Egyes-egyedül a takarékosság.</p>
<p>Az a király, a ki ezeket a művészi izlésű palotákat építteté,
tizenöt esztendeig elviselt egy szurtos kabátot a testén, s az a
nép, mely ezt a nagyságot morzsánkint összehordta: mint nemzeti
kedvencz ételt adja fel asztalára a «Pumpernikkelt», azt a fekete
korpakenyeret, minőt <span class="pagenum"><a name="Page_427" id=
"Page_427">-427-</a></span> ha nálunk a raboknak adnának,
fellázadnának érte! Igen is a Pumpernikkelt irós vajjal, mikor
egyedül van; azt viszi magával, ha a zöldbe megy mulatni; és a
midőn vendéget fogad el, midőn azt már jól tartotta osztrigával,
pástétommal, drága halakkal, sültekkel és konfiturákkal, akkor a
lukullusi lakoma végén odateszi asztalára a pumpernikkelt vékony
szeletekre szabdalva, s míg a vendégnek a torkán akad a foghegyen
csípett első falat, ő egész delicziával költi el a pazar bankett
végén azt a kedvencz nemzeti eledelt.</p>
<p>Igenis: ezzel a fekete kenyérrel vert meg bennünket a porosz, s
ezzel fog megverni minden nemzetet!</p>
<p>A porosz otthon nagyon takarékos; hanem ha egyszer
vendégszeretetét mutatja meg, tultesz vele a magyaron.</p>
<p>Berlinben egy házajtó sincs nyitva soha. Nappal is csak
csöngetésre bocsát be mindenütt a kapus, s megnézi jól, hogy odább
ereszsze-e a bejövőt.</p>
<p>Azontúl minden lakásnak van egy farekesze, mely azt a lépcsőtől
elzárja. E farekeszeken belül sötét van, s az ajtón van egy
szemüveg nagyságú ablak. Elébb ezen át megnézik a bejönni kivánót s
ott adják tudtára, hogy honn van-e a kit keres? Véletlenül
betoppanni senkihez sem lehet. A csengetyű alatt a tábla: «N. N. a
szegénység enyhítése s a koldulás elleni egylet tagja.» Kéregetők
ide nem jöhetnek. Az első találkozás elővigyázat, bizalmatlanság,
gyanú mindenki irányában. Ha ez egyszer meg van törve, akkor azután
barátság, szolgálatkészség, jóakarat.</p>
<h3>VII. BISMARCKNÁL.</h3>
<p>Braun Károly birodalmi képviselő barátom szives közbenjárása
folytán mindjárt megérkezésem utáni napon voltam szerencsés a nagy
államférfiutól kihallgatási órát nyerhetni; a mi annyiban nevezhető
kihallgatásnak, hogy ő beszélt, én pedig hallgató voltam.
<span class="pagenum"><a name="Page_428" id=
"Page_428">-428-</a></span></p>
<p>Este kilencz órakor fogadott el (megesik, hogy éjfélutánra ad
kihallgatási órát a látogatást vágyónak). A hozzájutás igen könnyű
és egyszerű. Palotája a legigénytelenebb külsejű az egész
Wilhelmstrasseban, s még csak medveprémes kapus sem őrzi ajtaját
ezüst buzogánynyal; úgy kell becsengetni, mint más szegény
emberhez. Az előtermet egyetlen moderateur lámpa az asztalon
világítja meg. Ettől harmadik Bismarck dolgozó és elfogadó szobája.
Ebben is a legegyszerűbb bútorzat; semmi pompa a szögletben egy vas
nyugágy, az alatt fekszik egy hatalmas bernáthegyi szelindek, az
ablaknál egy vasszekrény; a szoba közepén egy nagy iróasztal, a
mellett ül a vas ember.</p>
<p>Bismarck herczeg egy teljes hat láb magas athlétai alak, széles
vállakkal, hatalmas kezekkel, mik a kézszorításnál aczélizmokat
árulnak el: arczát semmi arczképéhez sem találtam hasonlónak, a
mikben mind morosusnak, epésnek van feltüntetve. Engem sokban
emlékeztetett a Deák Ferencz arczára; ugyanazon sűrű szemtakaró
szemöldök, az ajk elé boruló szürke bajusz, életpiros arczszin, egy
helyütt megszakítva egy régi sebhely nyomától, mely az
államférfiúról, mint katonáról beszél; kopasz széles homlok;
világos és nagy szemek, a miknek bizalmas tekintését semmi fénykép
sem adja vissza. Általában az egész arcz tökéletes eszménye – egy
régi magyar alispánnak.</p>
<p>A herczeg olyan kegyes volt, hogy el sem hagyta mondanom azt a
szépen kiczifrázott beköszöntőt, a mit magamban neki szántam, hanem
mindjárt azon kezdte, hogy ejnye de fiatal ember vagyok, sokkal
vénebbnek képzelt, főhadnagy korában olvasta még legelső munkáim
ismertetését az «Augsburger Allgemeine Zeitung»-ban, a mi még akkor
okos lap volt. – Mondám neki, hogy mennyi idős vagyok. – «No én tíz
évvel előbbre vagyok önnél.» – «Az Isten éltesse.» – Azután
leültetett az iróasztala másik oldalára; a vasszekrényből
előkeresett <span class="pagenum"><a name="Page_429" id=
"Page_429">-429-</a></span> egy doboz szivart, megkinált vele:
«köszönöm nem szivarozom soha.» Ő sem él vele: nagy tajtékpipából
szokott dohányozni.</p>
<p>E közben nyilt az oldalajtó s a mellékszobából belépett a
herczegnő és leánya. A vas embernek mágnese is van. Mindketten báli
toilettben. A herczegnő most is impozáns szépség: ősnemes arcz és
termet; a herczegkisasszony pedig ragyagó eszményi alak; a királyi
tánczestélyre voltak indulandók s egész more patrio a családfőtől
búcsúzni jöttek. Bismarck patriarchalis csókkal bocsátá el
kedveseit; üdvözlő hódolatát küldve ő felségeiknek neje által.</p>
<p>Akkor azután ismét leültünk az iróasztal elé szemközt, a herczeg
beszélt: én hallgattam.</p>
<p>«Szükséges, hogy Európa közepén egy olyan konszolidált állam
létezzék, a minő az osztrák-magyar monarchia. Ezt beláttam már
akkor, mikor 1866-ban a békét megkötni siettem, a mi sok
barátunknak nem tetszett. A Lajthán innen és a Lajthán túl
államilag kormányozni az egyik részen a német, másik részen a
magyar faj hivatott. A többi fajok is adnak igen jó katonákat, de
közigazgatási tehetség, államférfiúi tudomány, intelligenczia,
birtok kiválólag a németnél és a magyarnál van. És mindannyit
összetartja a közös história. Európa keletén apró nemzetiségi
államok felállítása lehetetlen; csupán históriai államok
lehetségesek. Azért a mostani dualistikus államforma
Osztrák-Magyarország között fentartandó. Az önök története is egy
Ausztriáéval; még harczaik által is egy; egykor harczoltak
egymással, most pedig egymás védelmére vannak utalva.</p>
<p>(Itt megjegyzém, hogy e kölcsönös védelmet és szövetséget
őszintén óhajtja is minden előrelátó magyar politikus.)</p>
<p>A herczeg így szólt tovább:</p>
<p>«Ezt a missiót, a mit önök teljesíthetnek, a szomszéd államok
nem tölthetnék be. Kell-e Németországnak még <span class=
"pagenum"><a name="Page_430" id="Page_430">-430-</a></span> több,
papi uralomtól aláaknázott tartomány? Még most is vannak jó
barátaink, a kik azzal gyanusítanak bennünket, hogy mi az osztrák
örökös tartományokat annektálni akarjuk. Isten őrizzen! Elég bajunk
van Elszász-Lothringennel, elég a dán határperrel, s ha geografiai
tekintetek nem parancsolták volna, egy talpalattnyi földet sem
csatoltunk volna Németországhoz, a min franczia lakik. Ez a soha ki
nem békíthető vad ellenség! Mert a franczia vad nép. Húzzuk le
belőle a szakácsot, a szabót és a fodrászt s ott találjuk a rézbőrű
indiánt. Bár attól a bajtól tudnánk megszabadulni szép szerével, a
mit már szereztünk: nemhogy az osztrák búcsújáró népére áhítoznánk.
S ugyan mit kezdenénk Bécscsel, mint határvárossal? Bécsnek,
Budapestnek missiója van a keleten a czivilizáczió és kereskedelem
gazdag központjává alakulni. És a mely német miniszternek eszébe
jutna Ausztriától valamit elfoglalni, az meg volna érve arra, hogy…
(itt mutatta kézzel a «felakasztást»). Én részemről, ha az osztrák
tartományok «erővel» akarnának hozzánk jönni, képes volnék «ezért»
háborút kezdeni «ellenük». Az osztrák-magyar monarchiát senki sem
fogja hosszú ideig bántani, a mennyire emberi észszel az időjárás
előre megjósolható. A német diplomáczia törekvéseinek sikerült
Oroszország és az osztrák-magyar monarchia közötti egyetértést útba
igazítani. Most az meg van. Nekünk keserves lett volna választanunk
(zu optiren) azon esetben, ha e két barátunk egymás közt
összeveszett volna. Most szövetkezve vagyunk, nem mint a hajdani
Saint Allianceban, hogy az uralkodók egyetértésével a népeket
elnyomjuk, hanem, hogy a béke biztositásával a szabadelvű
kifejlődést, a népek boldogítását tartóssá tegyük. Önöknek a
királya «most» már egészen népszerű és kedvelt uralkodó
Magyarországon».</p>
<p>Valóban az.</p>
<p>– Ő hozzá minden népfaj hűsége csatlakozik; legyenek önök felőle
bizonyosak, hogy ez egyetértést, melyen <span class=
"pagenum"><a name="Page_431" id="Page_431">-431-</a></span> jövőjük
nyugszik, semmi külbefolyás nem fogja megzavarni, s ha
Osztrák-Magyarország békéjét bárki is nyugtalanítaná, az
Németországot magával szemközt találandja. De nincs is érdekében
senkinek, hogy önöket megtámadja. Miért tenné azt Oroszország?
Területe Japántól a keleti tengerig oly nagy, hogy Galiczia csekély
nyeremény lenne hozzá. Ázsiában azért folytatja hódító hadjáratát,
hogy elégedetlen elemeinek foglalkozást adjon. A Kaukázus «szurok»
volt rá nézve. Galicziából azt a részt foglalhatná el, a mit
ruthének laknak; három millió félbarbár lélek. Mi szüksége azokra?
Elég baja van már a keleti tenger német fajú háromszázezernyi
népének russifikácziójával. S ez sem hasznos rá nézve. Az én
honfiaim, a németek, igen szorgalmas, erényes, dolgos, becsületes,
takarékos népek; de ha egyszer oroszokká lesznek, megkétszerezve
veszik át az orosznak csak a hibáit, s elvesztik saját jó
tulajdonaikat. Gyakran jártam vadászatokon Oroszországban; ott
hallottam azt a példabeszédet, hogy (itt oroszúl mondta a herczeg,
nem tudtam megtartani, aztán megmondta németül) «ha az orosz lop,
annyit lop, a mennyi neki magának egy napra elég; de ha egyszer a
német lop, az annyit lop, hogy a gyerekeinek is maradjon belőle,
még holnapra való is.» Oroszországnak nincs szüksége európai
hódításokra többé: otthon van mit meghódítania. Erdély elfoglalása
Oroszország által, vagy segélyével, bárki által nevetséges
mese.</p>
<p>Említésbe hoztam a keleti kérdést.</p>
<p>– Ott sincs semmi elfoglalni valója Oroszországnak. Ugyan mit
csinálna Konstantinápolylyal, ha ma oda ajándékoznák neki?</p>
<p>Reményemet fejezém ki az iránt, hogy ily esetben Magyarországon
is fel fognak hagyni a nemzetiségi izgatásokkal, a miket orosz kéz
munkájának hisz és hirdet mindenki.</p>
<p>– Tudnia kell önnek, hogy kétféle orosz politika van: az egyik a
szentpétervári, a másik a konstantinápolyi. <span class=
"pagenum"><a name="Page_432" id="Page_432">-432-</a></span> A mint
egy követ Konstantinápolyba megy, az rögtön megbolondul a többiek
között; azok szüntelen veszekednek egymás között, versenygenek,
czivakodnak, intriguálnak, s csinálják az európai politikát, mintha
rájuk volna bízva, csupa egymás iránti ellenszenvből, míg vissza
nem híják őket. Ha van önöknek bajok orosz cselszövényekkel, azok
csak Konstantinápolyból jöhetnek, nem Szentpétervárról, s így semmi
komoly alappal nem birnak. Az orosz czár és kormánya szintén akarja
az egyetértést fentartani.</p>
<p>Bátorkodtam gyönge aggodalmamat kifejezni netaláni
uralkodó-változás esetére.</p>
<p>– Higyék el önök, hogy az orosz trónörökös épen azon politikát
fogja folytatni, a mit a mostani czár folytat. Ez egy derék,
nyugalmat és békét szerető családapa, kinek eszében sincs Tamerlani
vagy Napoleoni hadjáratokat tervezni, Nagy Péter czár testamentomát
végrehajtani, a ki örűl, ha családja körében boldogul élhet. Ez
oldalról nincs önöknek mit tartani. Az egyetlen ember, a ki
jelenleg az európai békét megzavarhatná, a pápa. – Ön nem
katholikus, ugy-e bár?</p>
<p>– Sőt kálvinista vagyok, még pedig kemény nyakú. De ha
katholikus volnék is, azok Magyarországon felvilágosodott emberek s
ott vallásháborura tábort keresni senkinek sem sikerülend.</p>
<p>Itt azután elmondta a herczeg, hogy mi véleménye van a pápáról.
Ez köztünk maradhat. «Mi egyébiránt nem tudjuk, hogy ki az a pápa?»
végezé.</p>
<p>Ismétlém, hogy a magyar nép vallási dolgokban a legtoleránsabb,
többféle felekezet él együtt békésen minden faluban, s azoknak
semmi kedvük dogmatikus kérdésekért egymás szomszéd házát
felgyujtani.</p>
<p>Itt azután áttért a herczeg magyarországi élményeire, hogy
egyszer lovakat vásárolt, s a remondákat vezető huszároktól sokszor
hallá ezt a szót: «Isten, Isten!» míg egy végre azt mondá: «Három
Isten!» A vezénylő lovastiszttől <span class="pagenum"><a name=
"Page_433" id="Page_433">-433-</a></span> kérdezé, mit tesz az? Ez
azt felelte (nem sokat tudott magyarul), hogy a magyaroknál
háromféle vallás van, katholikus, protestáns és görög; a katonák e
fölött vitatkoznak. Bismarck sehogy sem akarta a magyarázatot
elhinni, míg a kecskeméti főbiró felvilágosítá róla, hogy ezt a
szót nem annyira imádságképen, mint erőkifejezésül szokták
használni erre mi felénk.</p>
<p>– Ez bizony még most is úgy van.</p>
<p>Ekkor bejött a herczeg titkára egy halmaz hivatalos irással; én
búcsút vettem, mi közben a herczeg nyájas kézszorítással meghivott
holnapi estélyére, a hol Németország képviselőivel
megismerkedhetem.</p>
<p>Megjegyzem még, hogy beszéd közben folyvást két szál plajbász
volt Bismarck kezében, olyan hosszú két iral, hogy nekem sétabotnak
elég volna, s mikor azt mondta, hogy Ausztria tartományaira nem
áhitozik, azzal demonstrált, hogy «ekkora darabot sem akarunk többé
senkitől elfoglalni, mint ez a plajbász!» Az igaz, hogy «ez a
plajbász» a «térképen» egész Triesztig leérne.</p>
<h3>VIII. ÍRÓI ÉS MŰVÉSZI KÖRÖK BERLINBEN.</h3>
<p>Mint előre bocsátám, nem utazói kiváncsiság, nem mulatási ösztön
vitt Berlinbe, hanem az a vágy, hogy az ottani irodalmi körökkel
személyesen megismerkedjem.</p>
<p>A mi hazai belviszonyainkról épen csak annyit tudnak a
külföldön, a mennyit rosszakaróink irnak felőlünk. A mi kormányaink
a rendelkezési alapot soha sem arra használták fel, hogy
Magyarország politikai helyzetéről a külföldet folytonosan
felvilágosítsák kül-hirlapok útján. Egyébiránt Berlinben nem is
léteznek olyan hirlapok, a miknek jó vagy rossz véleményét pénzen
meg lehet venni de igen is meg lehet azokat nyerni egy jó szóval és
helyes felvilágosítással s ezt mulasztottuk el eddig, a mihez pedig
nem kellett volna egyéb, mint az írói körökkel <span class=
"pagenum"><a name="Page_434" id="Page_434">-434-</a></span>
barátságos érintkezésbe tenni magunkat s aztán a szives hajlamot,
mely irántunk mindenütt mutatkozik Észak-Németországban, alapos és
jól szerkesztett ismertetéseivel a magyarországi ügyeknek folyton
fentartani. Hanem ehez bizony ember kell, a ki tegye, s a ki ezt
feladatának tartsa.</p>
<p>Idejövetelem napján épen legforrójában volt a német közönségnek
feltálalva az erdélyi szászok sérelmi ügye, a kik ugyan igyekeztek
Nagy-Németország hirlapjaiban fellármaharangozni a közvéleményt
maguk mellett és a magyar kormány és országgyűlés ellen. A hová
csak mentem, hirlapirói, képviselői körökbe, a harmadik szó a
«magyar-szász» kérdés volt s én abba a helyzetbe jöttem, hogy nekem
kellett a magyar kormány álláspontját a szász követelésekkel
szemben védelmeznem, természetesen nem mulasztva el az ellenzék
nézeteit is előadni, mely pártolója az autonómiának, de nem
kiváltság-alakban egy vidék, egy nemzetiség számára. Jó
szekundánsom volt e bajban az épen még forróbb elszász-lothringeni
kérdés, mely nagyon alkalmatlan folia gyanánt szolgál a mi szász
kérdésünknek.</p>
<p>A legnagyobb és legbefolyásosabb hirlapok szerkesztői
kollégiális készséggel ajánlották fel hasábjaikat minden a magyar
ügyeket kellő világításba helyező czikkek közlésére s tőlünk függ
csupán, hogy a tért és eszközt megragadjuk. Rokonszenvvel
találkozhatunk a Vossische Zeitung (156 év óta fennálló lap),
Spenersche Z. (Bismarck orgánuma), Gegenwart (Lindau Pál lapja),
Montagszeitung (Glasbrenner, a legnevezetesebb német humorista és
publiczista), a Börzen Zeitung stb. szerkesztősőgeinél s ez a
rokonszenv ránk nézve többet ér egy hadseregnél.</p>
<p>A szivélyes fogadtatásnak, melyben a berlini írói körök által
folyton részesítve voltam, kilencztized részét nem saját irodalmi
működésemnek, hanem a nemzetem iránti rokonszenvnek kell
beszámítanom. A bécsi szerkesztők és pályatársak hűs (Kühl bis ins
Herz hinab) fogadása után, <span class="pagenum"><a name="Page_435"
id="Page_435">-435-</a></span> úgy jött nekem a berlini írók baráti
rokonszenve, mint valami tündérmese. Nagynevű, világhírű költők,
kiknek műveit a kerek földön minden nyelven olvassák, az első
találkozásnál magukhoz emeltek, s a barátság és rokonszenv annyi
igaz tanújelével halmoztak el, hogy ez eddig előttem «ismeretlen»
élvezet képes lett volna elkábítani, ha nem tudtam volna, hogy
ebből az oroszlánrészt nemzetemnek kell hazavinnem.</p>
<p>Különösen van Berlinben egy régi jó barátunk, de a kit
személyesen csak rövid idő óta ismerek: Wallner Ferencz, titkos
tanácsos, a Wallner-szinház tulajdonosa (szinháztulajdonos alatt
Berlinben «nábobokat» szokás érteni, kik saját palotáikban laknak).
Ez a mi «önzetlen» jó barátunk évek óta azzal járja be Európát,
hogy mindenütt hazánkat és nemzeti irodalmunkat ismerteti,
könyvekben, hirlapokban, élőszóval; beledisputálja a kiadókba, hogy
a magyar műveket kiadják, s a legolvasottabb hirlapokban küzd,
fárad, ernyedetlenül mi érttünk. Pedig hát mi neki Hecuba? Mikor
megtudta Nápolyban, hogy Berlinbe jövök, maga nem jöhetett, mert
beteg; hanem haza küldte maga helyett ápoló hitvesét, az egykor
hírhedett és ünnepelt német tragikai művésznőt, a magas műveltségű
Wallner Ágnest, ki megérkezésemkor már minden indóháznál váratott
rám, s saját uri lakát bocsátva rendelkezésemre, egész ott létem
alatt úgy látott el, mint egy fejedelmet – jobban! mint egy
testvért! S attól fogva irótársaim ki nem bocsátottak kezeik közül;
egy nap három lakomát ültem velük végig: vizet nem láttam egész
Berlinben soha, de annál több valódi magyar bort, s ha följegyzem,
hogy ötven látogatást téve, ugyanannyi helyen ittunk áldomást
Magyarországért, csak a históriai adatokhoz maradok hű.</p>
<p>Volt szerencsém megismerkedni Auerbach Berchtolddal, Németország
egyik legkitünőbb regényirójával, ki legujabb regényét a Hon
számára rögtön átengedé, mint «eredeti kiadást» s nagyhírű
pályatársaival Schweichellel, Meding-Samarowval, <span class=
"pagenum"><a name="Page_436" id="Page_436">-436-</a></span> Schmidt
Julián elsőrangú műbiráló vendégszerető asztalánál, Grimmel és
szellemdús írónő nejével, Achim von Arnim bárónővel, saját lakásán,
Koszakkal, a régen beteg tárczairóval, Glasbrennerrel, az
örökderültségű kedélyes képviselőjével a német humornak,
Rodenberggel, a Salon szerkesztőjével és szellemdúsan elegáns
modorú novella-íróval, Abellel a Times hatalmas levelezőjével; a
lapszerkesztők közül Kletke (a Vossische Z.), Pietsch, Heigel
(Bazar), Lindau Pál (Gegenwart) és a kit azért említek utoljára,
mert egyszerre négy alakban válik előttem emlékezetessé: Braun
Károly (Wiesbaden); először, mint a Spenersche Z. szerkesztője,
másodszor, mint hirhedett útleíró, harmadszor, mint szabadelvű
képviselő és legkivált mint nekem igen kedves barátom. Az ő
szivessége által jutottam idejövetelem czéljához: vendégszerető
házánál az írói körökkel való megismerkedéshez, a Bismarck általi
elfogadtatáshoz, s az országház ülésébe bejutáshoz, a mi nem megy
olyan könnyen, mint nálunk. Azonkívül a szellem többi bajnokai
közül, kikkel rövid, de szivélyes ismeretséget kötöttem, a hogy
annyi szeretett alak nevét gyenge emlékezetem el nem veszté:
Salingré, Leefeld, Tietz, Dorn Henrik, Diener (az operaház első
tenoristája), Raeder, Zahnné, Frenzel, Menge Rudolf, Zicha, Schmidt
Cabanis, Nascher, Döring (művész), Meyerheim (festő). Végül a
kiadók közül Hoffmann a Bazar kiadója, Duncker Sándor és a saját
műveim kiadására vállalkozó nagyhitelű kiadó Janke Otto és fiai, s
ügyvezetője Lutin urakkal, kiknél szintén egész családi otthonban
találtam magamat, mit hálám utól nem ér soha.</p>
<p>A szivélyes mulatozáson kívül, mely tetőpontját a Wallner-ház
estélyén találta, a hol új barátaim nagy vendégkoszorúja tisztelte
meg a ház asszonyát és vendégét szives megjelenésével: főczélja
volt idejövetelemnek a német irodalmi viszonyokkal megismerkedni s
azokból okulni. <span class="pagenum"><a name="Page_437" id=
"Page_437">-437-</a></span></p>
<h3>IX. NÉMET IRODALMI VISZONYOK.</h3>
<p>A hogy ily rövid idő alatt észlelhettem, a ki Németországban
pusztán csak költészettel foglalkozik, ott sincs jobb helyzetben,
mint nálunk.</p>
<p>Regények, költői művek egy kiadásra ötszáz példányban nyomatnak,
úgy hogy ott, mikor egy munka négy kiadást ért, akkor volt olyan
kelete, mintha nálunk az első kiadásban fogyott el. Ez nagyon
leszállítja a tiszteletdíjat. Ezek a kiadványok drágák is. (50%-el
drágábbak, mint a mieink.) Maga az olvasó közönség nem tart otthon
könyvtárt; a kölcsönkönyvtárak képezik a biztos vevő közönséget.
Ezek azonban csak akkor veszik meg a drága könyvet, ha viszont
rendes bérlő közönségük sürgeti azt; ha nagyon sürgeti, egy-egy
könyvtár megveszi azt ötven példányban is. De épen ez a nehéz!
odáig jutni, hogy az olvasó közönség sürgesse valamely munkának a
megvételét a könyvtáraknál. A reklám itt nem sokat segít. Azonban
nagyhírű birálók szava, mint Schmidt Juliáné, Lindau Pálé, sokat
nyom a latban. De leghathatósabb eszköze a sikernek a nagy
szépirodalmi lapok általi megismertetés. Ezek tíz-húszezer
példányban terjednek szét; ezeknek aztán van közönségük. A Bazárnak
jelenleg 250 ezer előfizetője van. Ha egy írót az ily nagy
közönségű lapok felkarolnak, annak aztán a hitele meg van alapítva,
s ezek jól is tudnak díjazni. Ezek nélkül a belletristának a
létezése inséges.</p>
<p>Ellenkezőleg van aztán a szaktudományi munkák iránti részvét.
Ezekből nem jöhet annyi a vásárra, a mennyit a német közönség el ne
fogyaszszon. Mesés nagyságú foliansok, még mesésebb drágaságú
röpiratkák lázas mohósággal nyeletnek el. Hanem őrízkedjék valaki a
tudományos irodalomban a németek előtt dilettánskodni. Ebben a
tekintetben <span class="pagenum"><a name="Page_438" id=
"Page_438">-438-</a></span> az nagyon finnyás közönség. A
szépirodalmi téren nagyon kevéssel beéri, ha csak az kedélyével
találkozik. (Példa vagyok rá magam.) De ugyan óvakodom, nehogy a
«jövő század regényét» bemutassam neki, mert a hol már tudomány
fordul elő, ott a német nem érti a tréfát, s gorombán
megkritizál.</p>
<p>Van azután még egy út, melyen át a német író neve népszerűvé
tétetik, csakhogy ebben az íróra nézve nincsen köszönet. Ez az
utánnyomatók üzlete. A mint egy híres német irónak a műve
megjelenik szép díszes és drága kiadásban, az utánnyomatók ezt
egyszerre viszik ki Amerikába, ott olcsó papirra, tömött írással
kinyomatják, visszahozzák, negyedrész áron adják, az autorizált
kiadáshoz képest, s míg az első kiadó, ki jó tiszteletdíjat adott a
szerzőnek, csak évek alatt bírja eladni az eredeti első kiadást, az
alatt az utánnyomott kiadásokban ugyanaz a mű húszezer példányban
forog közkézen, de abból a szerzőnek egy garas haszna sincsen. Az
észak-amerikai követ, Bancroft George közbenjárása folytán több
ilyen utánnyomató amerikai firma «méltányosságból» a német
regényiróknak némi kárpótlást adott ezért (Lewald Fannynak 4000,
Auerbach Berchtoldnak 6000 dollárt), a miből elképzelhetni, hogy
igazság szerint mennyi veszteséget okozhatott nekik.</p>
<p>A külföldi irodalmi termékek (értve az angol és franczia
irodalmon kívül valamennyit) viszont Németországban nincsenek
tulajdoni jog által védve. Ezért a kiadók nagyon tartózkodók a
külirodalom termékei iránti vállalkozásban. Magamat is ért már az a
szerencse, hogy egy művemet egymás után két kiadó adta ki németül:
az egyik hétszáz példányban, a másik egy húszezer előfizetős
lapban. A hétszáz példányért (Janke Otto kiadásában) kaptam
tiszteletdíjt, a húszezer példányosnak pedig meg kellett köszönnöm,
hogy figyelmére méltatott.</p>
<p>Ez történik a fordított munkákkal. Ha híre támad egy külföldi
írónak, akkor mindenki szabadon lenyomathatja <span class=
"pagenum"><a name="Page_439" id="Page_439">-439-</a></span> a
művét, ha pedig nem méltó az utánnyomásra, akkor az első kiadó is
felhagy vele.</p>
<p>Nemzetközi egyezményünk nincs az irodalmi tulajdonra nézve,
annálfogva kénytelenek voltunk a következő egyezségre lépni a
kiadókkal és szerkesztőkkel: a mely napon az eredeti magyar kiadás
megjelenik könyvalakban, vagy közlése megkezdetik hirlapban
Magyarországon, ugyanazon a napon jelenik meg vagy kezdetik el a
közlés a németországi kiadó és szerkesztő részéről is, mint «a
szerző által autorizált eredeti kiadás». Ilyen módon védve van mind
a két kiadás az ingyen elfoglaltatástól. Ezt a módot alkalmazták a
franczia irók műveinél is, mind addig, míg a két ország között
nemzetközi szerződések nem voltak az írói tulajdon védelmére s
Balzac, Hugo Viktor, Dumas regényei, mint autorizált eredeti
kiadások jelentek meg németben egyidejüleg a franczia eredetivel. A
svéd regényírók művei épen elébb jelennek meg a német szövegben,
mint az eredetiben. Nálunk ezért a gondatlanságért az író büntetést
is kapna. Ezt a körülményt nagyon ajánlom írótársaim figyelmébe. A
magyar literatura most már Németországon nem tartozik az exoticumok
közé, a miből kuriozitás kedvéért egy-egy költőt megismertetnek
(hadd álljon ott a persák és indusok sorában) hanem valóságos
figyelemmel kisért modern olvasmány az. Mind azok a regényírók,
kiknek művei magyar életet rajzolnak, biztos kiadókra és közönségre
számíthatnak Németországon; még bizonyosabb keletet jósolhatni
tudományos literaturánknak, históriai, régészeti, statisztikai,
filozofiai műveink rohamos kelettel bírnának, ha szerzőik egyidejű
német kiadásokról gondoskodnának; elbeszélő versek, Arany János és
követőinek művei pedig csak jó fordítókat igényelnek, hogy valódi
diadalutat tegyenek a nagy-német közönség között. S a mi tért
irodalmunkkal foglalunk el a külföldön, azt hadvezér el nem veszi,
diplomata el nem disputálja tőlünk.</p>
<p>Jóakarat, előszeretet pedig annyi van literaturánk irányában
<span class="pagenum"><a name="Page_440" id=
"Page_440">-440-</a></span> a német pályatársaknál
Észak-Németországban, a mi érdemeink, tehetségünk arányát
felülmulja.</p>
<h3>X. A NÉMET ÍRÓK OTTHON.</h3>
<p>Minden irónak két otthona van. Az egyik a műhelye.</p>
<p>A szerkesztőségi irodák épen olyan távol állnak minden ideális
fogalomtól Berlinben, mint Pesten (értve a magyar lapokéit). A
leghirhedettebb világlapok szerkesztőségei Berlinben, mintha csak a
Hon és a Pesti Napló utánzatai volnának. S az írók, szerkesztők a
maguk műhelyében épen oly kevésszavuak, mint a minők mi vagyunk, ha
a barlangunkban keres fel valaki. Úgy látszik, hogy közös
szisztémánk van, hogy a látogató ne töltse sokáig az időt ott, hol
az drága. Astaroth éhezik! a betűszedő vár a kéziratra.</p>
<p>Hanem azután odahaza minden író más ember. Otthon nem is író.
Még írószert sem látni nála. Minden író magán lakásában az egyszerű
csín, művészi izlés képezi az első benyomást. Klasszikus szobrok,
exotikus növények, művészi becsű képek, értékes könyvtárak díszitik
azt; női gondosság, családi élet nyoma tünik fel mindenütt, s az
iró-szerkesztő otthon csupa kedély.</p>
<p>És társalgásukba nem vegyül az idegen pályatárs előtt az otthon
egymás közt folyó vitáknak egy hangja sem. Nem schimpfelnek
egymásra, nem ócsárolják egymás műveit, s kikről jól tudva van,
hogy az irodalmi téren egymásnak éles antagonistái, a társas
életben nem éreztetik az ellentétek keserűségeit, sem mikor együtt
vannak, sem mikor külön találjuk őket. Még a politikai lapok
szerkesztőitől sem lehet kicsalni a titkot, hogy miért ellenkeznek
egymással? kivéve az ultramontánokat, de ilyent nem láttam.</p>
<p>Ellenzék itt most csak a szoczialista, az ultramontán és a
separatista. A kormánypártot nem lehet különválasztani <span class=
"pagenum"><a name="Page_441" id="Page_441">-441-</a></span> a józan
liberális párttól. Minden író szobájában ott áll a császár
arczképe, szobra, s legtöbbször Bismarcké is.</p>
<p>Még egy kitünő barátját hazánknak tanultam házánál megismerni:
Cassel tanárt, a szabadelvű nép emberét, ki Magyarországot már a
negyvenes években ismerteté a német irodalomban kedvezőleg, s
tavaly le szándékozott hozzánk jönni, de a himlő megakadályozta; ha
jönni fog, szíves fogadtatásra számíthat nálunk.</p>
<p>Ez alkalommal Magyarország természeti szépségeinek leirásától
felbuzdítva, több német író és politikai czelebritás igérkezett
együtt beutazni e nyáron Magyarországot s a Balatonvidéket,
Erdélyt, Tátrafüredet és Mehádiát meglátogatni. Hozza őket
Isten!</p>
<h3>XI. KÉPVISELŐI KÖRÖK.</h3>
<p>Három ízben nyilt alkalmam a németországi képviselőkkel
érintkezhetni. Egyszer Braun barátom vendégszerető házánál, aztán a
külügyminiszter estélyén, végre az országházban. Michaelis, Kapp
Frigyes, Lasker, Benningsen, Horn Sándor, Kardoff, gróf Pethusy
Huc, Krüger Stefan, Müller, Weichel és többek, kiknek részint
Braun, részint az alelnök Friedenthal sziveskedett bemutatni,
nyilván kimutatott előszeretettel tudakozódtak hazai ügyeinkről s
hasonló nyiltsággal világosítottak fel a németországi politikai
helyzet iránt.</p>
<p>Megjegyzendő, hogy Friedenthal, a ház alelnöke, maga is egy
Magyarországon etablirozott szeszfinomító gyár tulajdonosa, s
Stefan főpostaigazgató magyar hölgyet bír nőül, Tomala úrnőt.
Müllernél Stuttgartban tartózkodott Vidacs menekült korában.</p>
<p>Bismarck estélyén ugyanazon termek vannak nyitva, miket már a
kihallgatáson láttam; egyszerű butorzat, egy nagy asztalon a
díszalbumok, miket a herczeg ajándékba <span class=
"pagenum"><a name="Page_442" id="Page_442">-442-</a></span> kapott;
a társaság kilencz tizedrésze férfi: ultramontánok, papok,
internaczionalisták, elszásziak nincsenek jelen, annál több katona,
egész sor érdemrendekkel mellén; a polgári osztály legtöbb tagjának
is mindenféle rendszalag a gomblyukában. Sajátszerű érzés «rám
magyar emberre» nézve egy ilyen társaságban lenni, a hol mindenki
fel van érdemrendezve s azt tudni, hogy ez érdemrendek mind valóban
meg vannak érdemelve, harczmezőn vagy polgári pályán a hazának tett
szolgálatok által. Otthon ez nem tesz rám ilyen hatást.</p>
<p>Az egymással beszélgető csoportok közt kedélyesen jár a házi úr
maga, félfejjel kimagasodva a tömeg közül; s már nem tehetek róla,
de még egyszer előjön a nagy fekete kutya levelemben, mert az is
ott jár-kel a csoportok között, mindenkinek ismerőse s egészen a
helyzet magaslatán látszik állani, mert folyton a társalgó teremben
marad, minden buffetlátogatási utógondolat nélkül. Lám e
miniszternek még a kutyája sem spekulál provizióra!</p>
<p>A miről a német képviselők velem beszélgettek, az bizony nem
vonatkozott a magyarországi pártkérdésekre: a mi válságunk oly
csekélység, a mivel odakünn nem sokat törődnek. Az iránt mindenki
meg van nyugodva, hogy Magyarország elég erős magán segíteni, hogy
lételeért többé küzdeni nem szükséges, hogy belbajait egészséges
természete majd kiheveri. Pénzügyi hitelünk sincs ott úgy
megingatva, mint hiszszük. Hanem a mi iránt kivétel nélkül minden
német képviselő egyforma érdekkel tudakozódik, ez Magyarország
állásfoglalása az ultramontanizmus törekvéseivel szemben.</p>
<p>Hja, ez Németországnak a jelenlegi legnagyobb veszedelme. Három
erős frakczió szövetkezett, hogy a német egységet darabokra törje:
a nemzetiségi, a papi és a szoczialista pártok. Azok között a
vezérpárt az ultramontán; a többi csak eszköz ennek a kezében. S
ezekkel szemben a liberális hazafias párt, mely most a kormány
körül csoportosúl, csak három ötödrészre nőtt fel. <span class=
"pagenum"><a name="Page_443" id="Page_443">-443-</a></span></p>
<p>Annyit rövid idő alatt is tapasztaltam Németországon, hogy
hazánkat még rossz fináncziái sem áztatják el a német irányadó
közvélemény előtt, sem a konvenczionátus rágalmazások; hanem ha egy
hibás valláspolitikai áramlatba találunk belejutni: azzal
eljátszhatjuk minden hitelünket Németországon, meg a pénzügyi
hitelünket is. Szentpéter kulcsai kinyithatják a mennyországot; de
a qerlini Wertheimpénztárakat ugyan nem.</p>
<p>A márczius 2-iki országos ülés még kompaktabb képét mutatta fel
a pártok közötti küzdelemnek. A karzatok már kora reggel tömve
voltak, s csak képviselői jegy mellett tudtam egy zúgba bejutni. A
hallgatóság végig várja az ülést, s ép oly csendesen ülnek
helyeiken a képviselők. Nincs nyüzsgés, kászolódás az ülés alatt,
mint nálunk. Nem beszélget szomszéd szomszédjával; nem kell az
elnöknek a tagokat instálni, fenyegetni, hogy hallgassák ki a
szónokot; pedig az (egy elszászi pap) kegyetlen tromfokat szór
ellenfelei szeme közé: azok hallgatják nyugodtan, mintha kőből
volnának, egy-egy chorális «bravo» kiáltás azokról a jobboldali
padokról, a hol egy csoport képviselő pap ül, kiséri itt-ott a
szónoklatot. S aztán jön a másik, ismétli ugyanazon kiméletlen
támadásokat: hagyják beszélni, néha egy rövid «haha!» jelzi a
szabadelvü zöm «derültségét». Végre aztán előáll maga Bismarck s
visszafizeti a kapottakat, oly goromba öreg pénzzel, a milyet
nálunk soha sem osztogatott még miniszter.</p>
<p>S jól áll a kedvesnek!</p>
<p>Kicsinyben – komédia volna ez a küzdelem; de ilyen nagyban
fölséges dráma!</p>
<h3>XII. A BERLINI MAGYAROK.</h3>
<p>Még egy kedves emléket kell följegyeznem utamból. A berlini
magyarokat.</p>
<p>Legelől kell megemlitenem a jó öreg fiút, Kertbenyt.
<span class="pagenum"><a name="Page_444" id=
"Page_444">-444-</a></span> A sajátságos eredeti alakot, kit Petőfi
kigunyolt, Pákh Albert kiparódiázott, s aztán mind a kettő
megszeretett; ki Magyarországon a német elemet s aztán
Németországon a magyar elemet verte a közönség fejébe, visszakapva
a saját fejéhez mind a kettőt; ki mauer-utczai diogénesi odújában
az ismerethalmaz, memoir-irodalom és encyklopaediai ismeretek
kincseit őrzi, naponkint tizenhat órát dolgozik s irói
exisztencziát nem tud magának kivívni; a ki Petőfit az enthuziazmus
erőhatalmával vitte be az európai olvasó közönség minden
könyvtárába, ki a magyar irodalom érdekében küzd, fárad, levelez a
fél Európával s kit mi azért kinevetünk; egy-egy szót hibás
fordításaiból kikapunk, azon a végtelenig elnyargalunk; a kit
itthon szidnak, kitagadnak, s ottkünn a magyar nemzet kultusza
martyrjának ismernek; ki az egész világnak adós s kinek viszont
adósa az egész világ; barátja és kedveltje Európa leghirhedettebb
czelebritásainak, és a mellett egy elhagyatott, elfeledett lény; ki
majd bámulja a németet, a poroszt és Berlint, s kit Berlin
megvendégel, mikor szidatik és éhenhalatja, mikor bámultatik
általa; a kit szeretnek azok, a kiknek tartozik s a kire
haragusznak azok, a kik tartoznak neki: a meghasonlott energia
mintaképe! – Ő az, a kit egész Berlinben (többet mondok: egész
Európában) minden ember ismer, a ki a magyart szereti. Már akár
magyar bort, akár magyar irodalmat, akár magyar emigránsokat.
Berlinben nyolczvan olyan családdal ismertetett meg egy hét alatt,
a hol a magyar irodalomnak kiváló helye van a házi könyvtárban s
még egy hosszú lajstromot dugott a zsebembe, a kiket mind meg kell
majd egyszer keresni vagy levélben, vagy személyesen. Wallner
Ferencz után neki köszönhetni legjobban a német kiadók érdeklődését
a magyar irodalom iránt.</p>
<p>Különös az, hogy minket magyarokat, kik idehaza oly nehezen
férünk meg egymással, kik egy országházban hét pártra szakadunk,
egy irodalomban tizenhét újságszerte veszekedünk, ha hárman együtt
vagyunk, négyféle véleményt <span class="pagenum"><a name=
"Page_445" id="Page_445">-445-</a></span> képviselünk: a külföld
levegője egyszerre milyen hirtelen egyesít.</p>
<p>A legelsők, a kik felkerestek Berlinben, irodalmi ellenfeleim
voltak, a «Lloyd» és a «Neue Freie Presse» magyarhoni levelezői;
baráti szolgálataikat szivesen felajánlva ittlétem alatt, s Láng
pályatársam, ki a berlini egyetemet frequentálja s a berlini magyar
egyletnek elnöke.</p>
<p>A berlini magyar egylet egy este barátságos lakomát rendezett
számomra, melyen mintegy száz magyar került össze a messzeeső
idegen városból: ifjak és vének, gazdag vállalkozók és szegény
iparosok, tanulók és kézművesek, művészek és deli hölgyek. És volt
a nemzetiszín zászlókkal diszített teremben magyar kedv, Rákóczy
induló, csárdás, magyar áldomások, és igazi magyar borok, az itteni
magyarok nagylelkű maecenása Hoffman (hadseregi szállítmányos)
bőkezűségéből, kinek deli szép leánya szép hangzású magyar
felköszöntéssel fogadott. Ez az est volt legérzékenyebb öröme
Berlinben létemnek. A nagyok kedvezései tán hideg elbizakodottságot
növelhettek volna lelkemben; de ez a kis hazám kicsiny embereinek
ragaszkodása hozzám, magukhoz hasonlóhoz, visszatérített a
földre.</p>
<p>Berlini napjaimat életem fényszakának jegyezhetem föl.</p>
<p>Mennyi szívesség! Mennyi fény! Mily nemzeti nagyság! Mily fény a
dicsőséghez!…</p>
<p>… Én én alig várom, hogy ismét mehessek haza, az én kicsiny,
szegény, pártszakgatta, rokontalan, szeretett hazámba: a hol minden
ellenségem s minden jó barátom tart már a kezében egy ostort, a
mivel rám üssön.</p>
<p>Tartom. <span class="pagenum"><a name="Page_446" id=
"Page_446">-446-</a></span></p>
<h3>XIII. VILLÁMVONAT SZEKÉREN.</h3>
<p>Hiszen keresztben hosszában átnyargalni Abauj-Torna megyén
nyolcz nap alatt még nem boszorkányság; hanem mindent megtalálni, a
mire a népisme, régészet, népmonda, bánya- és gyáripar, történelem,
tájleírás és természeti tünemények adatait gyüjtőnek szüksége van,
ebben van az érdem. S ennek az érdemnek a legkisebb része az enyém:
a legnagyobb pedig azoké a lelkes hazafiaké, a kik minden ponton
már a készre vártak, s elém hozták mind azt, a mi legérdekesebb; s
ebben a tekintetben főpapok, főurak, lelkészek és főszolgabirák,
erdőszök, bányászok, gyártelepigazgatók, orvosok, jegyzők mindenütt
azzal a buzgalommal igyekeztek ismereteikkel gazdagítani, a mit
csak utazásom czíme igazol: a trónörökös ethnografiai műve számára
gyűjtöm a tárgyakat.</p>
<p>De különösen nagy köszönettel tartozom az én kedves barátomnak,
a megye tanfelügyelője, Verédy Károlynak, ki útamon kalauzolni, s
azt előkészíteni szíves volt; az egész haditerv az ő műve volt.</p>
<p>Minthogy a gyüjtött adatok az említett nagy munka számára lettek
megszerezve, valami részletezett leírásfélével azokat koptatni nem
akarom, csak az eredményt sorolom el, egyúttal utasításúl más
vidékek leíróinak, hogy körülbelűl minő tárgyakat karoljanak
föl.</p>
<p>Augusztus 20-án délben találkoztam a kassai pályaudvarnál ottani
kedves barátaimmal, a kik fogadásomra kijöttek.</p>
<p>Én azonben az üdvözletcsere után azonnal kocsira ültem Verédy
barátommal s megkezdtük az útat Arany-Idka felé. Csak a város végén
jutott egyikünknek eszébe megkérdeni a másiktól: «Ebédeltél te
már?» – «Nem én! Hát te?» – «Én sem.» Sebaj! Itt van a város végén
a «Veres rák» korcsma (híres a párbajvívási terméről) ott
<span class="pagenum"><a name="Page_447" id=
"Page_447">-447-</a></span> kaptunk szalámit, borról gondoskodott a
derék kassai postamester, s azzal a körmünk közül falatozva,
vágtattunk tovább. Még az nap este eljutottunk Harzer János rékai
állami kir. erdőgondnok vendégszerető lakához, s megnéztük
Michaelis Gusztáv főnök vezetése mellett az ezüstelválasztót. Itt
nem kohóban olvasztják az ezüstöt, hanem chlorezüstöt készítenek a
zsurmából s aztán higany fürdővel választják ki a nemes érczet. –
Ebben a völgyben nem terem sem paszuly, sem uborka az örökös
chlorgőztől. Másnap korán reggel felmentünk az aranyidkai bányába,
a hol az ezüstércznek az a saját vegyüléke jön elő, a mit
Jamesonitnak neveznek; behatoltunk egész a Ferencz-József-tárnáig,
mely nem régóta van mivelés alatt, a leggazdagabb telér, a hol
magam is megpróbáltam az érczet vágni, a mi nehezebb a puszta
kővágásnál, mert nem hasad, csak darabonkint enged. Fölöttébb
érdekes bánya. És a mi több, jól jövedelmező; tiszta hasznot hajt
az államnak. Itt Peck József bányafőnök és Sziklay bányatiszt
voltak a vezetőim.</p>
<p>Innen búcsút véve, Jászóra hajtottunk, útbaejtve a rudnoki
fürdőt, a hol már bőséges lakomával vártak reánk a
præmonstratensisek Heffler Konrád vezetése alatt; ez volt már a
második, a harmadik következett Jászón. Rudnokon szép festői
népviseletet találtam, s a templomban egy oltárképet, melyről azt
mondják, hogy Murillo festménye. Fáy István gróf hagyatékából
került oda, Richter jászói prépost által megvásárolva.</p>
<p>A jászói kolostor, annak káptalani levélgyüjteménye, a szerzet
multja és jelen üdvös müködése leírását a népismei munkára tartom
fenn. Itt csak Kaczvinszky Viktor a prépost ő mlgának, dr.
Kussynszky Viktor alperjelnek és a szerzet tagjainak kitűnő szíves
fogadásáért mondok köszönetet.</p>
<p>Jászóról azután siettünk fel délután a híres Meczenzéfre, vagy a
hogy az ottlakók nevezik magukat «Mántára.» Itt már akárhogy
kerültem, még is nagy pompával <span class="pagenum"><a name=
"Page_448" id="Page_448">-448-</a></span> fogadtak; elém jött
Tischler Vincze képviselő barátom, a mántai banderiummal. Nehezen
esik a szívemnek, hogy le nem irhatom a viseleteiket, de lakat van
a tollamon. Könyvünknek a meczenzéfi népviselet, szokások, életmód
fogják egyik legérdekesebb részletét képezni. Annyit mondhatok,
hogy alig találtam még eddig olyan helyre, a hol a költői és festői
rendkivüliség, a praktikus, életrevaló eredetiséggel úgy
összecsoportosult volna, mint itt e városban.</p>
<p>Itt Bercsinszky Alajos katholikus plébánosnak voltam a vendége,
aki igen derék lelkes magyar hazafi. De hisz egész Meczenzéf az.
Nem hiába nevezik őket a Schulverein organumai «hűtelen elpártolt
németeknek.»</p>
<p>Itt megtekintettük az állami vasipariskolát, Trefortnak egyik
legéletrevalóbb alkotását, a mi életföltétele vasgyáriparunk
jövendőjének. Ez iskola gyakorlati hámorral is össze lesz
kötve.</p>
<p>Meczenzéf, mondhatnám, a maga nemében egyetlen gyártelepe
Magyarországnak. A puszta völgy a patakmentében csupa
magánhámorokkal van tele, a mik télen-nyáron készítik azokat az
ásókat, kapákat, a mik nem csak Magyarországon forognak a munkás
kezekben, hanem Romániában, Szerbiában, Bulgáriában is diadalmas
versenyt futnak az angol gyártmányokkal.</p>
<p>Este tánczvigalom volt a nagy vendéglő díszes termében, s ott
volt alkalmam megismerkedhetni a mántai népviselettel, a maga
pompájában. Itt még nincs franczia divat, hanem – magyar. Valamikor
ó-német divat is volt; de azt már elhagyták. Ritka nagy
kedveskedésül eljárták előttem a már feledésbe hanyatló ősi mántai
tánczot is (a mit képben is meg fogok örökíteni). – És a tánczterem
végében pompaképen volt felállítva egy gula a mántai vasipar
ragyogó produktumaiból: ásók, kapák, vaslánczok diszítménye.</p>
<p>Megismerkedtem a mántai német nyelvvel is, a mi aligha lesz
található Adelungban, és a mántai étkekkel, <span class=
"pagenum"><a name="Page_449" id="Page_449">-449-</a></span> a mik
megint semmi szakácskönyvben nem fordulnak elő: a «drehapige
Kletschacheng», az «osche malosche», meg a «mate Derlessen», nagyon
jó ízűek.</p>
<p>Másnap korán áthajtattunk egy másik gyáriparvárosba, Stószba.
Itt pedig késeket készítenek. Csaknem minden háznál késkovács
lakik; azonban nagyobb gyárak is vannak: mint a Wlaszlovicsé,
Kompordayé. Ezek közül az elsővel ismerkedtünk meg. Ez a gyár már
gőzerőre van berendezve, ötven munkással. Maga Wlaszlovics
Sheffieldben végezte tanulmányait. Gyára a legfinomabb angol
zsebkéstől kezdve (mik közül némelyik egy fogpiszkálóba elrejthető)
a legóriásibb sonkavágó késekig minden mintázatot előállít. Itt
készülnek a baranyai, fehérvári bicsakokkal egy társaságban a
kertészeti legfinomabb ojtókések. A számomra emlékül készített
iróasztali készlet valóságos remekmű.</p>
<p>Stószon Prisznitz-kúrás fürdő is van, a mit nagyon látogatnak.
De ebből nem kértem: nekem a hideg víz nem komám.</p>
<p>Visszatéret még egyszer megálltunk Meczenzéfen Göbel Máté
vasipar raktárát megtekinteni, s onnan ismét vissza Jászóra, hogy a
tegnap nem talált főprépostnak átadhassuk tiszteletünket, a mivel
őt minden igaz magyar méltán környezi.</p>
<p>Délután tovább Szepsibe, a választókerület székhelyére, mely
híres város volt valaha. Szekeres-Szepsinek hitták. Főemporiuma
volt a felső-magyarországi borkereskedésnek; még most is minden
háznak van egy kiugró pinczegádora az utczára; de már bora
nincsen.</p>
<p>Szepsiig Géczy Gyula szolgabíró kisért, a megye nevében
tisztelve meg jóakaratú kalauzolásával. Szepsin egy érdekes templom
portalét találtam, a mit le is rajzoltam. Egy úriháznál pedig a
falba beillesztve találtam meg a közmondás hősét «Herkó patert»
kőbefaragott domborműben. Ezt a régiséget Verédy fedezte fel. Erről
a mesés alakról is majd beszéljünk többet; miután a viselt
dolgairól <span class="pagenum"><a name="Page_450" id=
"Page_450">-450-</a></span> nyomtatott ritka régi könyvet a tornai
református lelkész úr szíves volt rendelkezésemre bocsátani.</p>
<p>A szepsii városházban található régiségekről jegyzetet véve,
tovább haladtunk Torna felé.</p>
<p>Torna vármegye hajdanában arról volt nevezetes, hogy a legkisebb
megyéje az országnak, melynek területén csak egy emeletes ház, egy
patika és egy toronyóra található. Most már be van kebelezve
Abaujba. Torna városában a törvényhatósági életnek vége. Itt Dreher
bécsi földbirtokos úr jószágigazgatójánál, Köhler Albert úrnál
voltunk szállva, ki igen kitünő nemzetgazda és derék jó magyar
hazafi. Maga az új földesúr is sokat tesz e vidék anyagi jólétének
emelésére.</p>
<p>Érdekes itt a várrom és a dombtetőn álló kerített hussita
templom kőfedelű csúcsíves tornyával. A templom belsejében művészi
ecsetre valló freskókat fedeztem fel, a miket még sehol sem
hallottam emlegetni; a XVII-ik század elejéről valók lehetnek. Hat
csoportozat, melyek a szanhedrint képviselik, a mi Jézus fölött
itéletet mondott. A szinek igen szépek és elevenen megmaradtak, s
néhány irástudónak az arcza oly jellemzetes, hogy azt lehetetlen
volt közönséges festőnek kigondolni. Néhányat le is rajzoltam
belőlük, hajnali harangszónál beülve a templomba, míg a többiek
pihentek az Úrban. Rám is zárta a sekrestyés az ajtót, s csak a
reggeli misénél szabadultam ki.</p>
<p>Reggeli után felkerestük a csodaszép szádelői völgyet kedves
barátunk Soltész Gábor vezetése mellett, a ki e vidéknek élő
krónikája.</p>
<p>A nagyszerű természeti csodát leirni gyönge a toll és képzelet;
majd megpróbálkozom vele, ha tisztább lesz a fejem; itt most
Selters-vízivó kedvemben csak a korábbi monográf irókkal akarok
zsémbelni, a kik a szádelői völgyet már leirták s aztán telerakták
fikcziókkal, a mikről itt senki sem tud semmit, s a mik nem is
valószinűk. Ellenben nem jegyeztek föl semmit azokból a
természettudományi rendkívüliségekből s a valóságos népmesékből,
<span class="pagenum"><a name="Page_451" id=
"Page_451">-451-</a></span> meg a népnek egymást gúnyoló adomáiból,
a miket itt mindenki ismer. Így a «hegymegnyílás»-t nagy esők után,
a patak néhai eltűnését, s a «Tanya» kútban felbuggyanását, a lófői
időszaki forrást sárkánylegendájával, Béla király pihenőjét, az
ördög nászútját, Debreczen városának a tatárfutás alatt itt
elrejtett kincsei szájhagyományát és bizonyítékait, a kelta korbeli
arany ékszerleletet, a præhistorikus urnák leleteit, a minők
cserépdarabjaival az úton mindenütt találkozunk, a Galambkőről, a
hol a futó IV. Béla első ebédjét tartotta galambtojásokból, a Béla
palotájáról, a mi a képviselőválasztásoknál olyan nagy szerepet
játszik, s a szent kútról, hová egész búcsújárások zarándokolnak, –
szóló mondákat. Pedig az ilyeneket összeszedni a feladata az
ethnografiai gyüjtőnek. Az eredeti népfantáziának minden alkotása
becses, de a gyüjtő a saját fantáziájából ne adjon hozzá
semmit.</p>
<p>A szádelői expediczió után elválva tornai szives barátainktól,
kik közűl csak Gedeon Aladár szolgabírót, Fábián Ferencz r. k.
plébánost, s Ragályi Géza reform. papot említem, egy hajtással
átvágtunk Hidas-Németin át Gönczre.</p>
<p>Hajdan Abauj székesvárosa volt. A nagy megyeháza most eladó.
Hussita korbeli házak. Az emeletes csizmadiaszín tekintélyes egy
épület. Sok szerepe volt várának a történetben.</p>
<p>Ide Vécsey Endre szolgabíró úr vezetett s Drinnyey János r. k.
esperes úr fogadott bennünket szivesen vendégül; meglátogattuk a
városházát, a hol Faller főjegyző úr előhordta az archivumból
azokat a régi okmányokat, a miket idegen jövevény még soha nem
látott.</p>
<p>Göncz érdekes város – a multban.</p>
<p>Innen Bodnár Ernő füzéri szolgabíróval Telki-Bányára siettünk.
Ez még a század elején jövedelmező aranybányája volt a m.
kincstárnak. Hogy veszett el a telér? annak históriája van; a mit
talán csak a pénzügyminiszternek kellene elmesélnem. – Most azonban
híres kőedénygyára <span class="pagenum"><a name="Page_452" id=
"Page_452">-452-</a></span> teszi nevezetessé, melynek
tulajdonosában, Fiedler úrban hajdani pozsonyi iskolatársamra
ismertem. A gyártelep igen virágzó üzletet képez, s majd ismertetve
lesz az országos kiállításon.</p>
<p>Maga Telki-Bánya sajátszerű egy hely. Gömbölyű völgykatlan
közepén áll egy zömök nagy sziklakúp, annak a hegyében van a
hajdani hussita templom: most a reformátusoké. A helység és a
gyártelep aztán egész karikában fogják körül a hegyet, úgy, hogy az
egész egy kerek utczából áll.</p>
<p>A hussita templomnak még a padlására is felmentem – egy
Jákob-lajtorján – az is hussita munka: több mint négyszáz éves
gerendázat, tölgyfából és még egészen ép.</p>
<p>Az itt hallható népmondákat a 300 eltemetett bányászról, a
nagybósvai nemes urakról, az Izra taváról följegyezve, tovább
haladtunk a gyönyörű erdők között elvezető megyei úton Hollóházáig.
Útközben megállottunk a «Mátyás király kútjá»-nál, melyhez igen
szép balladaszerű monda van kötve Mátyásról és a szép
molnárleányról, meg a rücskös molnárlegényről.</p>
<p>Hollóháza nem régi telep; de most már egy kis falut képez,
melynek saját iskolája is van (magyarúl tanítanak benne). Itt is
kőedénygyár van, melynek egész keletkezési történetét készen leírva
kaptam meg az egész gyár lelkét képező bérlő, Istvány Ferencz
úrtól, kinek vendégszerető háza fogadott bennünket. Ez a gyár is
nevezetes tényező a keramikai iparban, s bővebben lesz ismertetve a
maga helyén. Még aznap átrándultunk a szép fűzéri várhoz, melynek
panorámáját ott hirtelenében lerajzoltam az albumomba.</p>
<p>Innen megint egy hajtással felkerültünk a Dargó-hegy erdejei
között egész Ránkig, melynek a magyar kormány által kezelt fürdőjét
a koronkint felszökellő artézi kútja teszi világhírűvé. Nem geyzer
ez, mert az egészen hideg víz. Titokteljes tüneménye a föld alatti
erőknek.</p>
<p>Itt is olyan szerencsés voltam, hogy nem kellett annak
<span class="pagenum"><a name="Page_453" id=
"Page_453">-453-</a></span> az angliusnak a példáját követnem, a ki
órákig várva a tünemény bekövetkezését, türelmét veszté, s rajta
rontott a fürdőigazgatón: «uram! eresztesse már meg azt az
ugrókutat, mert én odább akarok menni, fizetem az árát!» Sehogy sem
akarta azt elhinni, hogy azt nem lehet akarattal előidézni, mint
például, ha szódaport öntenek a borkövesvíz közé. – Nekem kedvezett
Neptunus; alig szálltam le a szekérről, már kitört a föld alúl a
hatalmas vízoszlop, tizennégy méterre feltolt üstökével.</p>
<p>Ezzel megint egy napot nyertünk. Még délután időnk volt jó négy
lovas tót paraszt szekérrel (más jármű ezt ki nem állja) megjárni a
dubniki opálbányát, három jó barátom: Verédy, Stehlo orvos és
Klupaty kassai jogtanár kiséretében. Ez ugyan már betörés volt
Sárosmegyébe; de a világhírű opálbányának szomszédságában lenni s
oda el nem menni morális lehetetlenség.</p>
<p>Ez ismét olyan unikum, a mit Magyarország leírásánál ki kell
emelnünk; mert opál csak itt terem az egész világon, bányaszámra. A
mi a kerek földön opál van, az mind Dubnikról való. (Az ausztráliai
opál sötétzöld és olyan vékony rétegű, hogy ékszernek nem
alkalmazható.)</p>
<p>A dubniki opálbánya állami tulajdon s jelenleg a budapesti
Egger-czég bérletében míveltetik, kik azért az államnak 24 ezer
forint évi bért fizetnek.</p>
<p>Mind a két Egger fivért itt találtuk a bányatelepen kedves
családjaikkal együtt, kik ott egy gyönyörű kilátású kastélyban az
egész nyarat üdülésül töltik, de tél idején is felváltva itt
laknak.</p>
<p>Volt alkalmunk az ő vezetésük mellett bejárhatni egyikét a
mívelés alatt levő opálbányáknak, a mik nagy mértékben eltérnek más
bányák rendszerétől. Egész hegyek vannak már föltorlasztva a holt
törmelékből, de még egész hegyoldalak vannak hátra, a mik a ritka
nemes követ rejtegetik. Az után megnéztük az opálköszörülő műhelyt,
a hol annak az ékszerbe való alakját megadják, s az élvezetes
<span class="pagenum"><a name="Page_454" id=
"Page_454">-454-</a></span> és tanulságos kirándulás után, búcsút
véve a kedves családtól, még azon este holdvilágnál visszatértünk
Ránkra.</p>
<p>Innen aztán másnap reggel Kassára, délben pedig vasúton
Szikszóra, a hol tisztelt képviselőtársam, Hunyady László gróf
fogadott bennünket, kinek ottani ősi kastélyában tartottuk
pihenőnket; elébb megtekintve a történelmi nevezetességű szikszói
protestáns templomot, merész góth alakú pilléres boltíveivel, s
aztán kielégítve archaeolog szomjunkat mindenféle krónikák és
feliratos képek halmazain. A szikszói népviseletet is igen
érdekesnek találtam.</p>
<p>Másnap reggel szeretetreméltó házigazdánk kocsin küldött át
bennünket Boldogkőváralljára, hol a legújabban kinevezett zászlós
úr, Péchy Manó gróf, tartja igazi magyar főúrhoz méltó udvarát.</p>
<p>Itt is lerajzoltam az érdekes várromot, mely a vasúton elhaladók
figyelmét is fel szokta költeni. A kastélyban sok érdekes arczképre
akadtam. Maga az egész kastély is, templomával, sírboltjával,
leírásra méltó tárgy.</p>
<p>Aztán meg még valami. Ezek a mi régibb korból való főuraink,
mind megannyi bizományosai a multakat jellemző adatoknak:
emlékezetük egész kincsbánya annak, a ki előtt megnyilik. Én
őszintén megvallom, hogy azért szeretek hozzájuk járni, hogy mint a
virágról virágra szálló méh, összehordom tőlük a mult kor rajzait,
a mit úgy, mint ők, senki sem ismer.</p>
<p>Innen még azon éjjel, nyolczadnapra, visszautaztam
Budapestre.</p>
<p>Meg is adtam az árát. Most itt kinlódom egy kegyetlen nagy
grippével. – Hanem hát – megéri!</p>
<hr class="chap" />
<div class="chapter"></div>
<p><span class="pagenum"><a name="Page_455" id=
"Page_455">-455-</a></span></p>
<div class="footnotes">
<h2>Lábjegyzetek.</h2>
<div class="footnote">
<p><a name="Footnote_1" id="Footnote_1"></a> <a href=
"#FNanchor_1"><span class="label">1)</span></a> 1875-ben jelent
meg.</p>
<p><a name="Footnote_2" id="Footnote_2"></a> <a href=
"#FNanchor_2"><span class="label">2)</span></a> 1875-ben jelent
meg.</p>
<p><a name="Footnote_3" id="Footnote_3"></a> <a href=
"#FNanchor_3"><span class="label">3)</span></a> 1879. június
17-én.</p>
<p><a name="Footnote_4" id="Footnote_4"></a> <a href=
"#FNanchor_4"><span class="label">4)</span></a> Midőn e sorokat
írom, még akkor Béldi Pál nem adatott elő.</p>
<p><a name="Footnote_5" id="Footnote_5"></a> <a href=
"#FNanchor_5"><span class="label">5)</span></a> A betüszedő a
«török-tatár» helyett azt szedte ki, hogy «muszka-osztrák». Igy is
lett kinyomtatva.</p>
<p><a name="Footnote_6" id="Footnote_6"></a> <a href=
"#FNanchor_6"><span class="label">6)</span></a> Ezen korszakban
történt az, hogy egy legujabban megjelent regényt a venni akaró
előre-hátra forgatott s mikor kérdezték tőle, hogy mit keres benne?
azt felelte: «nem látom, hogy kinek a javára van kiadva».</p>
<p><a name="Footnote_7" id="Footnote_7"></a> <a href=
"#FNanchor_7"><span class="label">7)</span></a> Volt rá eset, hogy
egy furfangos szerkesztő ismervén egy különben igen derék kis város
körülményeit, két előkelő asszonyságnak küldött aláírási iveket, a
kikről tudta, hogy mindegyik követeli magának a tónadás tekintélyét
s egymással e fölött rivalizál. Czélt is ért, mert a két derék
honleány versenyezve fogta az aláírókat, úgy hogy egyiknek az ívén
hatvan, a másikén nyolczvan előfizető szaporodott össze. A
következő évben azonban maga rontotta el a szerkesztő a dolgot,
mert mind a száznegyven emberének külön ívet küldött, persze, hogy
egy sem állt be: ő maga adta be nekik a prezervátivát. Tanúság: nem
kell elárasztani a publikumot fölösleges ívekkel, sőt inkább
kizárólagos személyeket kell tartani, a kikre az ilyen titkos
missiók bizatnak.</p>
<p><a name="Footnote_8" id="Footnote_8"></a> <a href=
"#FNanchor_8"><span class="label">8)</span></a> Voltak ártatlan
kedélyű emberek, a kik ezt bizonyos adónemnek tekintették, s az
előfizetési ívet adóintő czédulának. Láttam e korszakban kelt
leveleket, melyekben instálják alássan a jólelkű alólirottak a
szerkesztő urat, hogy most ugyan nincsen pénzük, de majd ha lesz,
leróják tartozásukat; mások bizonyítványokkal legitimálták magukat,
hogy ők már más szerkesztő úrnál biztosították hazafiui
érzelmeiket; sőt némelyek még disznótorra is meghívták a
szerkesztőt az előfizetésen felül.</p>
<p><a name="Footnote_9" id="Footnote_9"></a> <a href=
"#FNanchor_9"><span class="label">9)</span></a> A princzipálisom
nagyon megadta egy ilyen ne-tessék-fizetni-csak-aláírni tréfának az
árát; pedig nem is prenumerált.</p>
</div>
</div>
<hr class="chap" />
<div class="chapter"></div>
<p><span class="pagenum"><a name="Page_456" id=
"Page_456">-456-</a></span></p>
<h2>TARTALOM.</h2>
<p class="center">II. kötet.</p>
<ul class="TOC">
<li>Párbaj a csatatéren <span class="ralign"><a href=
"#Page_1">1</a></span></li>
<li>A zsolczai hős <span class="ralign"><a href=
"#Page_4">4</a></span></li>
<li>Egy világító sugár <span class="ralign"><a href=
"#Page_10">10</a></span></li>
<li>A Burg fehér asszonya <span class="ralign"><a href=
"#Page_13">13</a></span></li>
<li>III. Napoleon Pesten <span class=
"ralign"><a href="#Page_16">16</a></span></li>
<li><span class="pagenum"><a name="Page_457" id=
"Page_457">-457-</a></span></li>
<li>Életképek:</li>
<li class="li2"><span class="roman">I.</span> A szegedi vésznapok
<span class="ralign"><a href="#Page_19">19</a></span></li>
<li class="li2"><span class="roman">II.</span> Gonosz háznak gonosz
vége <span class="ralign"><a href="#Page_23">23</a></span></li>
<li class="li2"><span class="roman">III.</span> Egy népnevelő
<span class="ralign"><a href="#Page_25">25</a></span></li>
<li class="li2"><span class="roman">IV.</span> Egy nevezetes gazda
honunkban <span class="ralign"><a href=
"#Page_28">28</a></span></li>
<li class="li2"><span class="roman">V.</span> Az orosz czárról
<span class="ralign"><a href="#Page_33">33</a></span></li>
<li>Egy vers története <span class="ralign"><a href=
"#Page_35">35</a></span></li>
<li>Adomák Széchenyi Istvánról <span class="ralign"><a href=
"#Page_38">38</a></span></li>
<li>Rabló kaland. (Igaz történet) <span class="ralign"><a href=
"#Page_41">41</a></span></li>
<li>Egy ember, ki gyalog járta meg Párist <span class=
"ralign"><a href="#Page_47">47</a></span></li>
<li>Hinni és nem hinni <span class="ralign"><a href=
"#Page_51">51</a></span></li>
<li>Sylvesteréj utolsó percze <span class="ralign"><a href=
"#Page_56">56</a></span></li>
<li>A hosszú álom <span class="ralign"><a href=
"#Page_59">59</a></span></li>
<li>Egy ember, a ki nem akar koronázni <span class=
"ralign"><a href="#Page_66">66</a></span></li>
<li>Szeged:</li>
<li class="li2"><span class="roman">I.</span> A romtemető
<span class="ralign"><a href="#Page_70">70</a></span></li>
<li class="li2"><span class="roman">II.</span> Az illovai malom
<span class="ralign"><a href="#Page_72">72</a></span></li>
<li class="li2"><span class="roman">III.</span> A szádfal
<span class="ralign"><a href="#Page_74">74</a></span></li>
<li class="li2"><span class="roman">IV.</span> A magyar Zuidersee
<span class="ralign"><a href="#Page_76">76</a></span></li>
<li class="li2"><span class="roman">V.</span> Az Öthalom
<span class="ralign"><a href="#Page_78">78</a></span></li>
<li class="li2"><span class="roman">VI.</span> Az otthon – ház
nélkül <span class="ralign"><a href="#Page_80">80</a></span></li>
<li class="li2"><span class="roman">VII.</span> A szivattyúk
<span class="ralign"><a href="#Page_81">81</a></span></li>
<li class="li2"><span class="roman">VIII.</span> A hét
választófejedelemnél <span class="ralign"><a href=
"#Page_83">83</a></span></li>
<li class="li2"><span class="roman">IX.</span> A szegedi legenda
<span class="ralign"><a href="#Page_86">86</a></span></li>
<li>Két lángész egy házban <span class="ralign"><a href=
"#Page_87">87</a></span></li>
<li>A vén huszárkapitány <span class="ralign"><a href=
"#Page_101">101</a></span></li>
<li>Ideális és praktikus <span class="ralign"><a href=
"#Page_113">113</a></span></li>
<li>Két milliomos <span class="ralign"><a href=
"#Page_123">123</a></span></li>
<li>Ismeretlen nagy emberek <span class="ralign"><a href=
"#Page_126">126</a></span></li>
<li class="li2"><span class="roman">I.</span> A tátos <span class=
"ralign"><a href="#Page_127">127</a></span></li>
<li class="li2"><span class="roman">II.</span> A ki a kör
négyszögítését feltalálta <span class="ralign"><a href=
"#Page_131">131</a></span></li>
<li class="li2"><span class="roman">III.</span> A tudomány bolondja
<span class="ralign"><a href="#Page_133">133</a></span></li>
<li class="li2"><span class="roman">IV.</span> Három vármegye
örököse <span class="ralign"><a href=
"#Page_139">139</a></span></li>
<li>A sok-ember <span class="ralign"><a href=
"#Page_144">144</a></span></li>
<li>Egyszerre nagygyá lenni <span class="ralign"><a href=
"#Page_147">147</a></span></li>
<li>Az ellenséges koponyák <span class="ralign"><a href=
"#Page_149">149</a></span></li>
<li>Milyen a török nép <span class="ralign"><a href=
"#Page_162">162</a></span></li>
<li>Török poézis:</li>
<li class="li2"><span class="roman">I.</span> Az örök harcz
<span class="ralign"><a href="#Page_165">165</a></span></li>
<li class="li2"><span class="roman">II.</span> Az első harangszó
Sztambulban <span class="ralign"><a href=
"#Page_167">167</a></span></li>
<li>Különböző életleirások <span class="ralign"><a href=
"#Page_171">171</a></span></li>
<li>Oda fent és oda alant. (Kitépett lapok két szinésznő
naplójából.) <span class="ralign"><a href=
"#Page_177">177</a></span></li>
<li>Egy titkos drámaíró kínszenvedései. (Siralmas történet egy
levélben) <span class="ralign"><a href=
"#Page_185">185</a></span></li>
<li><span class="pagenum"><a name="Page_458" id=
"Page_458">-458-</a></span></li>
<li>Bethlen Gábor egy táncza. (Történelmi adoma régi adatok nyomán)
<span class="ralign"><a href="#Page_205">205</a></span></li>
<li>Pénz elrepűl. (Nem írta ezt senki, mert ez igaz történet)
<span class="ralign"><a href="#Page_208">208</a></span></li>
<li>Kész regénytárgy <span class="ralign"><a href=
"#Page_215">215</a></span></li>
<li>Egy család drámája <span class="ralign"><a href=
"#Page_225">225</a></span></li>
<li>A szegedi életmentők <span class="ralign"><a href=
"#Page_231">231</a></span></li>
<li>Az első alapkő <span class="ralign"><a href=
"#Page_237">237</a></span></li>
<li>Széchenyi megszünt e földön élni! <span class="ralign"><a href=
"#Page_240">240</a></span></li>
<li>Vörösmarty Mihály <span class="ralign"><a href=
"#Page_242">242</a></span></li>
<li>Vörösmarty sírjánál <span class="ralign"><a href=
"#Page_244">244</a></span></li>
<li>Teleki László meghalt <span class="ralign"><a href=
"#Page_247">247</a></span></li>
<li>Batthyány temetése napján (1870 junius 9-én) <span class=
"ralign"><a href="#Page_251">251</a></span></li>
<li>Nyáry Pál halálakor (1871 április 21-én) <span class=
"ralign"><a href="#Page_253">253</a></span></li>
<li>Nyáry Pál emléke <span class="ralign"><a href=
"#Page_255">255</a></span></li>
<li>Deák Ferencz temetése előtt <span class="ralign"><a href=
"#Page_265">265</a></span></li>
<li>Almásy Pál meghalt (1882) <span class="ralign"><a href=
"#Page_269">269</a></span></li>
<li>Bernát Gáspár <span class="ralign"><a href=
"#Page_272">272</a></span></li>
<li>Szigligeti <span class="ralign"><a href=
"#Page_274">274</a></span></li>
<li>Kakas Márton arczképcsarnoka (1865) <span class=
"ralign"><a href="#Page_278">278</a></span></li>
<li class="li2">Falk Miksa <span class="ralign"><a href=
"#Page_278">278</a></span></li>
<li class="li2">Péter Pál. (Pompéry) <span class="ralign"><a href=
"#Page_280">280</a></span></li>
<li class="li2">Arany János <span class="ralign"><a href=
"#Page_282">282</a></span></li>
<li class="li2">Érkövy <span class="ralign"><a href=
"#Page_284">284</a></span></li>
<li class="li2">Robbogányi Uzindur <span class="ralign"><a href=
"#Page_285">285</a></span></li>
<li class="li2">Greguss Ágost <span class="ralign"><a href=
"#Page_287">287</a></span></li>
<li class="li2">Ipolyi Arnold <span class="ralign"><a href=
"#Page_289">289</a></span></li>
<li class="li2">Bérczy Károly <span class="ralign"><a href=
"#Page_291">291</a></span></li>
<li class="li2">(U.) Úrházy <span class="ralign"><a href=
"#Page_293">293</a></span></li>
<li class="li2">Gyulai Pál <span class="ralign"><a href=
"#Page_295">295</a></span></li>
<li class="li2">R. M. válogatott levelei <span class=
"ralign"><a href="#Page_297">297</a></span></li>
<li class="li2">Bernát Gáspár <span class="ralign"><a href=
"#Page_298">298</a></span></li>
<li class="li2">Girókuti Ferencz <span class="ralign"><a href=
"#Page_300">300</a></span></li>
<li class="li2">Ballagi Mór <span class="ralign"><a href=
"#Page_301">301</a></span></li>
<li class="li2">Kemény Zsigmond <span class="ralign"><a href=
"#Page_303">303</a></span></li>
<li class="li2">Reményi Ede <span class="ralign"><a href=
"#Page_304">304</a></span></li>
<li class="li2">Pákh Albert <span class="ralign"><a href=
"#Page_306">306</a></span></li>
<li class="li2">Brassay <span class="ralign"><a href=
"#Page_307">307</a></span></li>
<li class="li2">Degré Alajos <span class="ralign"><a href=
"#Page_309">309</a></span></li>
<li class="li2">Lonkay Antal <span class="ralign"><a href=
"#Page_311">311</a></span></li>
<li>A három Csák. (Históriai álom) <span class="ralign"><a href=
"#Page_314">314</a></span></li>
<li>Kakas Márton levele saját magához (1860) <span class=
"ralign"><a href="#Page_318">318</a></span></li>
<li>Liszt Ferencz hangversenye <span class="ralign"><a href=
"#Page_326">326</a></span></li>
<li><span class="pagenum"><a name="Page_459" id=
"Page_459">-459-</a></span></li>
<li>Boka Károly hegedűje <span class="ralign"><a href=
"#Page_330">330</a></span></li>
<li>A prenumeráczió különféle stádiumai Magyarországon.
(Hisztoriko-statisztikai értekezés Kakas Mártontól) <span class=
"ralign"><a href="#Page_333">333</a></span></li>
<li>Egy fiatal naptárszerkesztőhöz <span class="ralign"><a href=
"#Page_338">338</a></span></li>
<li>Kakas Márton a pokolban <span class="ralign"><a href=
"#Page_345">345</a></span></li>
<li>Kakas Márton a műtárlatban <span class="ralign"><a href=
"#Page_350">350</a></span></li>
<li>Az örök béke! vagy miket fogunk olvasni az európai hírlapokban
1959-ben, a midőn száz esztendeig nem volt már háború <span class=
"ralign"><a href="#Page_354">354</a></span></li>
<li>A bölcs tanácsbirák <span class="ralign"><a href=
"#Page_360">360</a></span></li>
<li>A száműzött «Z» <span class="ralign"><a href=
"#Page_363">363</a></span></li>
<li>Intő prédikáczió, melyet tartott Dugdelmár vajda az ő czigány
fajrokonaihoz, kik Bécsbe mentek fel lopni, s rajta vesztettek
(1862) <span class="ralign"><a href="#Page_366">366</a></span></li>
<li>Politikai érzület a legalacsonyabb osztályoknál (1862)
<span class="ralign"><a href="#Page_368">368</a></span></li>
<li>Az exequálhatatlan <span class="ralign"><a href=
"#Page_371">371</a></span></li>
<li>A párisi divat <span class="ralign"><a href=
"#Page_374">374</a></span></li>
<li>Egy új színpad <span class="ralign"><a href=
"#Page_376">376</a></span></li>
<li>Vámbéry egy estélyen <span class="ralign"><a href=
"#Page_379">379</a></span></li>
<li>Kakas Márton válogatott levelei a Vasárnapi Ujság
szerkesztőségéhez <span class="ralign"><a href=
"#Page_383">383</a></span></li>
<li class="li2"><span class="roman">I.</span> Szerelmes az ördög.
(Ballet öt felvonásban) <span class="ralign"><a href=
"#Page_384">384</a></span></li>
<li class="li2"><span class="roman">II.</span> Török János. (Dráma)
<span class="ralign"><a href="#Page_387">387</a></span></li>
<li class="li2"><span class="roman">III.</span> Tell Vilmos. (Opera
Rossinitől) <span class="ralign"><a href=
"#Page_389">389</a></span></li>
<li class="li2"><span class="roman">IV.</span> Carrion. (Olasz
dalművész föllépte) <span class="ralign"><a href=
"#Page_392">392</a></span></li>
<li class="li2"><span class="roman">V.</span> Özvegy és proletár
(Beőthy Lászlótól) és Megcsaltak a komédiások (Szerdahelyitől)
<span class="ralign"><a href="#Page_394">394</a></span></li>
<li class="li2"><span class="roman">VI.</span> Világ ura. (Dráma
Szigligetitől) <span class="ralign"><a href=
"#Page_397">397</a></span></li>
<li class="li2"><span class="roman">VII.</span> Gauthier Margit.
(Franczia dráma) <span class="ralign"><a href=
"#Page_398">398</a></span></li>
<li class="li2"><span class="roman">VIII.</span> A kísértet.
(Népszinmű Szigetitől és Szigetiért) <span class="ralign"><a href=
"#Page_400">400</a></span></li>
<li class="li2"><span class="roman">IX.</span> Ristori utófájdalmak
<span class="ralign"><a href="#Page_403">403</a></span></li>
<li class="li2"><span class="roman">X.</span> Mátyás fia.
(Históriai dráma Szigligetitől. Lendvay jutalma) <span class=
"ralign"><a href="#Page_405">405</a></span></li>
<li class="li2"><span class="roman">XI.</span> Régi pénzek.
(Szentpéteri jutalomjátéka) <span class="ralign"><a href=
"#Page_407">407</a></span></li>
<li class="li2"><span class="roman">XII.</span> Mátyás diák.
(Nyugdíjazottak föllépte) <span class="ralign"><a href=
"#Page_409">409</a></span></li>
<li class="li2"><span class="roman">XIII.</span> Obsitos huszár.
(Népszinmű Szigligetitől) <span class="ralign"><a href=
"#Page_411">411</a></span></li>
<li>Úti képek.</li>
<li class="li2"><span class="roman">I.</span> A befagyott Balaton,
az ölelkező várromok <span class="ralign"><a href=
"#Page_414">414</a></span></li>
<li class="li2"><span class="roman">II.</span> Azok a sok keresztek
<span class="ralign"><a href="#Page_415">415</a></span></li>
<li class="li2"><span class="roman">III.</span> A bécsi börzén
<span class="ralign"><a href="#Page_416">416</a></span></li>
<li class="li2"><span class="roman">IV.</span> A Reichsrathban
<span class="ralign"><a href="#Page_420">420</a></span></li>
<li class="li2"><span class="roman">V.</span> A bécsi hírlapokról
<span class="ralign"><a href="#Page_422">422</a></span></li>
<li><span class="pagenum"><a name="Page_460" id=
"Page_460">-460-</a></span></li>
<li class="li2"><span class="roman">VI.</span> Berlin <span class=
"ralign"><a href="#Page_425">425</a></span></li>
<li class="li2"><span class="roman">VII.</span> Bismarcknál
<span class="ralign"><a href="#Page_427">427</a></span></li>
<li class="li2"><span class="roman">VIII.</span> Írói és művészi
körök Berlinben <span class="ralign"><a href=
"#Page_433">433</a></span></li>
<li class="li2"><span class="roman">IX.</span> Német irodalmi
viszonyok <span class="ralign"><a href=
"#Page_437">437</a></span></li>
<li class="li2"><span class="roman">X.</span> A német írók otthon
<span class="ralign"><a href="#Page_440">440</a></span></li>
<li class="li2"><span class="roman">XI.</span> Képviselői körök
<span class="ralign"><a href="#Page_441">441</a></span></li>
<li class="li2"><span class="roman">XII.</span> A berlini magyarok
<span class="ralign"><a href="#Page_443">443</a></span></li>
<li class="li2"><span class="roman">XIII.</span> Villámvonat
szekéren <span class="ralign"><a href=
"#Page_446">446</a></span></li>
</ul>
<p class="center">FRANKLIN-TÁRSULAT NYOMDÁJA</p>

<p>&nbsp;</p>
<hr class="chap" />
<p>&nbsp;</p>

<div class="chapter"></div>
<div class="transnote">
<p class="center"><span class="caption">Javítások.</span></p>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table summary="Javítások">
<tr>
<td class="tdr"><a href="#Page_91">91</a></td>
<td>susztákért!</td>
<td>susztákért!»</td>
</tr>
<tr>
<td class="tdr"><a href="#Page_95">95</a></td>
<td>gyögyörű</td>
<td>gyönyörű</td>
</tr>
<tr>
<td class="tdr"><a href="#Page_150">150</a></td>
<td>nem ís</td>
<td>nem is</td>
</tr>
<tr>
<td class="tdr"><a href="#Page_151">151</a></td>
<td>a mík</td>
<td>a mik</td>
</tr>
<tr>
<td class="tdr"><a href="#Page_159">159</a></td>
<td>végíg</td>
<td>végig</td>
</tr>
<tr>
<td class="tdr"><a href="#Page_273">273</a></td>
<td>Osszes</td>
<td>Összes</td>
</tr>
<tr>
<td class="tdr"><a href="#Page_282">282</a></td>
<td>életbiztositásí</td>
<td>életbiztositási</td>
</tr>
<tr>
<td class="tdr"><a href="#Page_339">339</a></td>
<td>Mintkogy</td>
<td>Minthogy</td>
</tr>
<tr>
<td class="tdr"><a href="#Page_349">349</a></td>
<td>Kakas Márton?</td>
<td>«Kakas Márton?</td>
</tr>
<tr>
<td class="tdr"><a href="#Page_389">389</a></td>
<td>ital bort!?</td>
<td>ital bort!?»</td>
</tr>
<tr>
<td class="tdr"><a href="#Page_396">396</a></td>
<td>addíg</td>
<td>addig</td>
</tr>
<tr>
<td class="tdr"><a href="#Page_403">403</a></td>
<td>Ristorit?«</td>
<td>Ristorit?»</td>
</tr>
<tr>
<td class="tdr"><a href="#Page_418">418</a></td>
<td>adok!» Kötve</td>
<td>adok»!» Kötve</td>
</tr>
</table>
</div>

<p>&nbsp;</p>
<p>&nbsp;</p>
</body>
</html>

